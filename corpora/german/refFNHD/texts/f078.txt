F078: Donaueschinger Passionsspiel Modernisierter Lesetext
+H
corpus: ReF.MLU
language-area: oberrheinisch
language-region: westoberdeutsch
language-type: oberdeutsch
genre: T
medium: Druck
time: 16,2
reference: Seite, Zeile
corpus-sigle: F078, V-Ba-T3,D
text: Donaueschinger Passionsspiel
text-author: -
text-type: EB erbauliche Literatur (geistl. Spiel)
assignment_quality: -
hoffmann_wetter_nr: -
library: Karlsruhe, Landesbibliothek
library-shelfmark: Cod. Donauesching 137
date: Anfang 16. Jh. (Heinzer S. 122); 2. Jahrzehnt des 16. Jh. (Mackert)
place: Entstehungsort wahrscheinlich Raum Villingen
text-place: -
printer: -
edition: Mone, Franz Joseph. Schauspiele des Mittelalters: aus Handschriften herausgegeben und erklärt. Karlsruhe.
1846.
size: -
language: fnhd
literature: -
notes-transcription: - kleines i oft schwer von großem zu unterscheiden; im Zweifelsfall hier groß geschrieben; -
Ähnliches gilt für D; hiervon mindestens drei verschiedene Varianten vorhanden; –› D daher in meisten Fällen als klein
transkribiert; - Unterscheidung: o mit Strichen darüber als ö transkribiert; Doppelpunkt darüber als o: transkribiert;
- Rund-s oft auffallend groß, auch wenn es offensichtlich nicht groß geschrieben sein kann; dennoch häufig als großes
s übernommen, da deutlich in Oberlänge hineingehend; - Jesus-Kürzung: Ihm%10, stets mit charakteristischem
Querstrich in Oberlänge; - angefügte Notiz mit Verweiszeichen in Form eines Kreuzes bei 37r,19; wurde als separate
Spalte mit 37ra transkribiert. Es handelt sich hierbei um ein gereimtes Vaterunser von anderer Hand; - mehrere Male
kommen Notenzeilen mit Neumen vor. Diese gehen über jeweils 5 Zeilen und sind meist begleitet von lateinischem Text;
- Seitenzahlen und Verszahlen der Edition angegeben; Verse in 10er Schritten
abbr_ddd: DonPass
extent: FnhdC: -; compl: 001r,01 - 048v,06
extent-size: FnhdC: -; compl: -
@H
F078-001r,01 Hienach volget das register der lidens Jhesu cristi vnsers behalters zuo Spruchen gesetzt in
mass das man das der welt zuo guot vnd andacht woll spillen mag vnd sind dis nach benampten die husser vnd hof so
man darzuo haben muoß Der gart marie magdalene Symons huß Die appenteck Der berg da der tueffel got versucht Der
tempel Die juden schuod Die stat naym Die cristenen huß Der zwolffbotten huß Cayphas huß herodes huß Cinnas huß
pilatus huß Der Brunn oder cristen lausarus grab Der olberg Die hell Das himelrich Vnd ein gemeine burge darin man
kront geislet das nachtmal vnd ander ding vol bringt den stodt dar die gefangener lieg en druy crutz die sul vnnd anders c
ainen essell Jtem vnd wen das ob gesch
F078-001r,02 rieben alles nach sinem wassen zue gericht ist vnnd yederman nach sinem stat cleude als dan
zehndrest Im register Stat vnd man an den platz kompt vnd man das volck geheit sitzen vnd schwigen So fahent Die engel
an mit luter stim singen dis nach geschribenn Silete silete silenzun habete Vnd nach dissem gesang so facht die Juden
schuoll Ir gesang an ze singen Samahu formatur c Vnd wenn das vss kompt so gat des pilameters knecht herfur In mittel
platzes vnd Spricht mit luter stim Jr heren venement hie in der frist was mines here mainung ist der selb gebuet zuo aller
stund mir ze tund uch allen kund Das ir schwigent durch gottes er So werdent ir horen an siner le Wie er uch allen wirt
verkunden damit ir uch dest bas vorstunden wissent ze huten fru vnd spatt darvm so schwiget dz ist min rat losennt Im
das ist min bitt bruchent wishait vernunfft vnd sit wan er wirt nit lenger midenn Sunder uch verkunden das lidenn Ihesu
crist vnsers herenn den wir taglich sollen eren vmb sin grosse nott vnd sterbenn als ir das alles sachenn werden darvmb
so stand en wenig still vnd losen zuo Im das ist min will Vnd nach dissem spruch so gand die zwen hornblasser herfur
vnd blassent zuo dritten mal den Statt der proclamator vff vnd gat en miten in blacz mit hof
Referenzkorpus Frühneuhochdeutsch 1.0.1 (https://linguistics.rub.de/ref/) 1
F078: Donaueschinger Passionsspiel Modernisierter Lesetext
F078-001r,03 licher berg vnnd spricht Almechtiger gott heere yhu{10} xpst{10} der ye vnd ye gewessen bist himel
vnd erde beschaffen hast Der firmament gegeben glast verlich vns wishait krafft vnd stur schick vns des hailigen gaistes
fur enzund In vns diner liebe flamen Die des begeren sprechent amen Ir aller liebsten kind In gott frowen vnd man von
disser rat Rich vnd arem Iung vnnd altt Ir sigent von adel oder gewalt jeglicher genant In sinem stat gott vnd allen geben
hat Die zehen gebot darnach ze leben Den sinen ouch ewig frod ze geben Die sinen willen hie vff erden tund Jhesus crist
marie sunn Durch denn wir hut gesamlet sind Darvmb so losent liebe kind Ir werdent ir sehen In menschlicher natur
gar wenig schon andachtig figur Die vns armen sunder ze guott geschechen sind vom hochsten guot Darvmb das er vns
selig macht wie wol das von vns wirt veracht Denancht will er sich statz erbarmen vber vns sunder vnd vil armen wen
wir vns selbs ze hilff such komen Als ir das dick hie hand vernomen wend wir Im alle gemeinlich besitzen gotz das ewig
rich So mussend wir vil der sunde miden vnd betrachten sin biter sterbe vn lid{2} Das er fur vns geliten hat Durch der
valschen Iuden rat wie das begriffet vnser globen Das werdent Ir alles schowen In figuren vnd ernstlichre geschicht wie
er so gantzlich ward vernicht von den Iuden mit grosser not vnd wie er leid den bittern tod Fur vns vnd gantzlich ward
gsinecht Das er vns armen zuo gnaden brecht Darvmb so bit ich mit wiser ler Das ir allein durch gottes er Schwinged vnd
betrachtent sin biter sterben Dadurch wir mussen behalt werd{2} So werdent ir fachen in kurtzer frist wie er durch Argen
rat vnd list ven durch die zeichen vnd gotlich ding Die er am armen luten begieng gefangen vnd verkoufft ist worden vnd
wie er dar vm ist gestorbenn Als ir dick by iuwern tagenn globlich hand horen sagenn vnd das noch horent zuo aller frist
hie mit es an gefangen ist Vff disen spruch facht die Iuden schuel aber an ze singen pater noster bigenbitz c Vnd nach
dem selben stat maria magdalena vff vnd vnd mit frolicher berg spricht si zuo irem knecht Joseppol dissen spruch Josepe
gang das ist min begir heisse yesse an gends komen zuo mir vnd sine gesellen well er will So trib ich mit Imen der froden
spil Im schach vnd wie wir komend an wan ich muoß frod vnd kutzwil han die will ich leb vff diser erden mag mir mit
gnuog der froden werd{2} mit seiten spil tantzen vnd singe will ich min zit vnd tag vol bringen biß das ich mitt z me frod
mag han den kum ich wol darvon ze lan Josepus buckt sich vnd gat von Ir an pilatus hoff zuo yrsse vnd sinen gesellen vnd
Spricht Vesse vernamend min red bhend min frow hat mich nach uch gesendt Das Ir nit lenger hie blieben Ir mussent
kurtz will mit ir triben nament mit uch verwer gesellen wie will Ir dere haben wellen Darmit sue hab ein gutten muott
Sie hat gelann von Ir das bluot Zuo uch hat sy ein grossen lust ir hand Ir dick groß leid vertust Yesse frolichen Spricht zuo
sinen dryen gesellen wollust ir gesellen wir wollen gan Ich dar eß nit vnder wegen lan maria magdalena hat mich gelad{2}
Da wend wir ein guot conviviun haben gester was ich such by dir malchuß nim din lutten mit dir wan sy hort vast gern
saitten spill muot will vnd frod hat sy vill her gott bis gelopt der frolichen stund Das mir Ir liebe sol werden kund Sy ist
min hochster schatz vff erd{2} kein liebry mag mir niemer werd{2} Nu gand sy all vier mit ein ander vnd ist yesse frolich
vnd vnder wegen facht mosser an vnd Spricht yesse du bist ein frolicher knecht luog vnd tuo den sachen recht magdalena
hat dich nit allein Sy satzat werlich vnd allgemein Jn dissem komen sy zu marian magdalenen mit reuerentz vnd buttet sy
yesse die hand vnd Spricht Jesse gott geb dir gluck vnd heil niri Ist din stoltzer lib nit veil Sitz nider wir wellen spilen wo
schach Du matte tist mich gester mit den rach Dasselb verdroß so vbel mich Darvm so will ich hut an dich vnd dirs mit
sollichem such vergelt Doch witter such nit darvom schelt Doch muos tu van ersten hoffrecht machen vff dinen gigle so
wird ich lachen Im fachent sy an mit dem seitten spil ze hoffieren dem nach sitzt yesse nyder vnd zucht mit Ir Im schach
vnd die will sy Spillenn So facht Simon pharises an vnd godt zuo dem saluator vnd Spricht Gaby lieber meister vnd her
Er zog mir hie ein grosse er mit begirden ich dich frunlich bit Das du mich verschmechest nit vnd kumist In min huß
vnd sal Dime Iunger auch ze neme das mal wann ich darvff geristet hann Dich werdent bephowen frowe vnd man Der
saluatir antwurt Simon vnd Spricht Simon du solt diner bit geweret sin von mir vnd auch der Iungern min ich will dir
das nit schlachen ab Ein wollgefallen ich daran hab Simon gat wider heim ze be
F078-001r,04 reitten den tisch vnd Spricht zuo sinem knecht matur salem vnnd git Im damit gelt Matusalem beit
nit lange will louff hin vff mit schneller yll bring vns brott vnd bratten visch luog das bereittet werd der tisch wann Ihesus
kumpt nach miner bgir ze namen das nachtmal hie mit mir Darvmb sol tu nach spisse keren Das Im geschech nach allen
eren Nu gat matusalem vnd reicht an ein geordneten end brott vnd visch vnd am wider vm her gan gat er er fur maria
magdalena So sy Inn ersicht So rufft sy Im vnd spricht Matusalem kum In her vnd trinck mit mir wan ich han etwas ze
reden mit dir ich muss dich allerley hie fragen wil tu mir anders die warheit sagen wa will din her spaaeren hin Das sag
mir lieber Iungling min het er gest die frolich sind das sag mir hie vnd bis geschwind So will ich auch nit lenger belieben
Sunder kurtz wil mit In tribenn Darvff antwurt matusalem vnd spricht frow die warhait die ich verkund der man der aller
menschen sund hin nimpt vnd spricht er sye gött wil mit Im essen allen spott der selb ist nit fur uch ein man wan er mit
schimpflichs triben kan darvm ich uch In auwen raten wil Ir tribent hie der froden spill vch fachti den In finders ann
das ir gern sehend den selben man ob ir auch guttes von Im lerten vnd ich von verwern sunden kert{3} Mit dissem gat
matusalem en weg vnd stost magdalena das spill von Ir vnd sitzt also er
F078-001r,05 schrockenlich stil also o sy ir forcht vnd stat aber simon vff vnd gat zuo dem saluator vnd spricht
Heer das mall ist gantz bereit Kum nim das von mir an leit wann dir zuo eren ist es geschehen das darff ich vff min truwe
Iehe Im stat der saluator vff mit synen Iungern vnd mit simon vnd setzt sich zuo tisch vnd koment zuo dissem mall all
pharisei vnd so sy also sitzent stost maria mag
F078-001r,06 dalena dz spill frauenlich von ir vnd wust vff vnd spricht Kund dannen alle frod vnd spill die welt
mir gantz erleuren wil gand hin In Iungling bald von mir nach dem propheten stat nim begir das darff ich reden by
Referenzkorpus Frühneuhochdeutsch 1.0.1 (https://linguistics.rub.de/ref/) 2
F078: Donaueschinger Passionsspiel Modernisierter Lesetext
miner trum In mir ist ietz ein grosser rum mag er den menschen ir sind vergeben so wil ich nit lenger der welteleben vnd
suchen den brunnen aller gnad ob ich kem vff den rechten pfad vnd miner kranckhait micht genassen wann ich bin lang
ein sunder gewessen mocht ich dan hie vff disser erden zuo einer saligen ruwerin werden so wer es ein kleini sach getann
der welte frod vnd wollust lan wolluff Ir megt vnd gand mit mir Aromata wellent kouffen wir damit ich Im geeren mag
min grosse sund ich truwlich klag Nu stat yesse vff mit sinen gellen vnd gat hinweg dem nach stat maria magdalena vff
vnd gat mit Iren Iunck
F078-001r,07 frowen zuo der appenteck vnd so sy der appentecker ersicht spricht er zuo ir frowe magdalen was
biettent ir das ir so trurig komment zuo mir Ir sind nit frolich als ander lut was ich Ioch an dem hertzen lit sagend mir
das durch verwer er ich gib uch darzuo rat vnd ler ob ich uch anders gehelffen mag In truwen ich das tun vnd sag Darvff
antwart magdalena dem appentecker vnd spricht Mir ist verzog vff disser stund ein artzat der mach all siechen gesund Den
wil ich suochen an argen list wann mir hie zuo geuallen ist vil kranckhait we vnd grose nott das mich villicht bald neme
der tod kem ich mir selbs ze hilffe nitt darvmb so ist zuo dir min bit Das du mir gebest ze disser stund Der kostlichosten
salben hie ain pfund damit will ich den artzat eren vnd furderlich damit zuo Im keren Vff Das antwurt der appentecker
magdalenen vnd spricht Frow mir ist iuwer kranckheit leit das sy uch hie In truwen geseit ich frow mich auch von gantzen
hertzen Das ir von verwerm we vnd schmertzen von einen artat vff disser erden gentzlich mogent enpfunden werd{2} vnd
wil ich geben kestlich salben man findt die nit besser allenthalben Im tutschem oder Im walschem land vier pfund iij
guldin gestand ob ir die salben haben wend so gib ich uch si vast behennd Es ist dar ymb vill basams guot der stercket
dem artzat sinen muott Darvff antwart maria magda
F078-001r,08 lena vnd wirfft damit das gelt vnd spricht zuo Im Ja ich wil die salbe hann vnd damit vnder wegen
lan gib mir ein pfund vnd se das gelt wie ich das vorhin han bestelt wan ich nag lenger nit hie sin te das der artzat var da
hin Nu tuot der appentecker salb ira In die buchsen but Ir die vnd spricht Nu send das iurwer gott muss pflegen sid das
ir uch des hand verwegen Es hand Ir hie ein volligs pfund das sy uch in der warhait kund ein tropff schmeckt durch ein
gantzes huss hiemit sy vwer truwenn vss Hiemit kert sich maria magda von dem appentecker vnd gat allein mit dem salb
In synos huß vnd setzt sich hinder den saluator weint Im vber sine fuß trucknet die mit dem har kust die vnd salbet die
vss der buch
F078-001r,09 sen so dz simon ersicht tuot er In Im selbs saltzam vnd spricht als ob er mit Im selber rette Ware
diser ein rechter prophet als man vomm Im saget hett So wuste er billich zuo disser fust das dise frow ein sinderin ist die
Im sin fusse ruret ann sy hat fast vil der sund getan Vff sollichs winckt der saluator Simon vnd spricht zuo Im Simon
gang bald har zuo mir wann ich hann etwas ze reden mit dir Simon gat hie mit gegen dem saluator vnd spricht So sag
an lieber meister min Ees sol on alles vbel sin Darvff antwart aber der saluator vnd fraget simon vnd spricht Es warent
zwen schuldig einen man der Innen dan hat fruntlich getan Einer funffzig pfennig gut der was betrupt In sinen muott
Der ander ver des glich Nu warent sy beide nit se rich das sy den heren ze bezalen hetten vnd hatten In nach langem
verdenck{3} dz Inen wolt die pfennig schenk{3} der selbig sach Ir ar muott ann schanck Innen das vnd ließ sy gan Nu
sag ann simon mit wiser rat welher aller meist ze dankcen hat oder welher het me liebe zuo Im das selb ich gern von dir
vernim Vff die frag antwurt simon dem saluator vnd spricht So red ich her ann allen haß das der so aller meist schuldig
wz vnd dem er auch den merteil sanck zuo Im solt haben den groste danck Darvff antwurt der saluator Simon vnd zogt
mit einen finder vff maria magdalena vnd spricht zuo Im Du hast ein rechti Vrteil geben Simon geschom dise frowen
eben mit froden bin ich In her gangen da has tu mich vast wol enpfangen vnd doch mine fuß geweschen nit Ich han
geeret die hie din bit disse hat aber mit Iren brachen min fuß geweschen dz has tu gesehen mit Irem har getrucknet
schon du hast den kuß vmder wegen gelan aber disse nim eben war darvmb das ich bin komen har hat kust min fuß
an vnderlasß die si mit Iren trachen begoss min hopt has tu nit gesalbet mir dise hett aber mit grosser begir mine fuß
gesalbet woll In der warheit ich dir sage sol Ir werdent vil sund ab gelan wann sy hat vast viel lieb gehan disser red nach
facht ein Iuden heist osyas vnd spricht wer ist disser das zurnent nit der den luten Ir sund vergit oder wanne tut er sich
nemen Damit wir Iuden In erkennen Darvff antwurt nicodemus vnd spricht Jch sag uch das zuo disser frist Er tuot sich
nennen ihesus crist gottes sun von himelrich Darvmb verstand gar eben mich Vff das kert sich osyas zuo denn Iungern
vnd spricht Sol verwer maister sin ein prophet Als das geschey hie vber In gett warvm ysset er den so offenbar mit offnen
sundern Vnder diser schar Iunger das sagent vns Iuden hie Sm glich han ich geschen nie Dise red gehort der saluator vnd
spricht zuo den Iudenn Ich wil uch tun die warheit kund welher mensch hie ist gesundt der darff keins artzat zuo sinen
leid Ich tuon das vss barmhertzikeit vnd bin komen ze berussen die gelecht{3} Sunder die sunder mit Iren geschlechte
Hiemit stat der saluator vff vnd kert sich gegen maria magdalenen vnd stat also still den so kruwt sy nider vff kruw mit
vff gehepten henden vnd spricht O her erbarm dich vber mich nach diner erbermd das bit ich dich vnd nach diner grosen
barmhertzikeit dilck ab nim grosse sund vnd leid erlosch In mir min sundigs hertz verlich mir ruwen pin vnd schmertz
Damit ich bussen mog min sund mach mich Eyner dyner frund wasch mich von miner sund hin fur Schluff mir vff diner
gnaden tur wann ich erkonn mich sund In truwen verlich mir her ein rechten ruwen vnd gib mir zit nach miner klag das
ich min sunde bussen mag wann ich han vast vil vbels getan vnd wenig boß vnderwegen gelan die silben tod p…dhann ich
vol bracht vnd wenig in gottes lieb gedacht das vergib mir her durch din gnad vnd wiß mich vff den Rechten pfad damit
ich min sund mog ab leben Ach lieber her lauß dich bewegen mine Iungen tag Vnd verlornen zit wan all erbernd an dir
lit vnd gloub auch stat an argen list das du gewarer gott hie bist bis mir gnadig nach miner begir so wil ich ewigklich
Referenzkorpus Frühneuhochdeutsch 1.0.1 (https://linguistics.rub.de/ref/) 3
F078: Donaueschinger Passionsspiel Modernisierter Lesetext
dienen dir Der saluator heist maria mag
F078-001r,10 dalenen vf stand vnd spricht Stand vff dir sind vil sund vergeben gang hin vnd fur ein seligs leben
din glaub hat dich hie selig gemacht gang hab diner schwoster acht bis by ir vnd halt dich schon So wirs tu besitzen des
himels tron Nu stat maria magdalena vff vnd gat zuo lasarus vnd martha so sy martha ersicht spricht sy zuo jr O schwoster
wen bett din hoffart ein end das du bedechist din groß ellend darInn du lange zitt bist gewessen wie wil tu dinen sunden
genessen das sag liebste schwoster min lass din vppiges leben sin darvff antwurt maria mag na martha vnd spricht martha
min liebste schwoster ich sag dir In der warheit gester han ich von allen sUnden gelan din seligs leben an mich gehiam
wann mir sind all min sund vergeben darvm will ich min Iunges leben In gottes willen ewiglich schliffen der tuffel sol
mich nit me beschiffen darvmb verbig mir hie an spot das bit ich dich den ewigen gott Vff das antwurt lasarus marie vnd
spricht Magdalena du hast erzurnet mich das du so lange zit vppenlich gelept hast In laster vnd schand als dz er hilt Im
gantzen land vnd war min bit an allen spot das du nu dientest dem ewigen gott von dem du hast din sell vnd lib wie kans
tu sin so ein vppig wib lauß darvon das ist min bit ich will dir anders vergeben nit Darvff antwurt maria mag
F078-001r,11 dalena Irem bruoder vnd spricht lasare hertz lieber bruoder min ich will dir stetz gehorsam sin
vnd leben In gottes wullen vnd gebot das sag ich dir an allen spot wann gott hat min In minen leid Er zogt groß
barmhertzikeit vnd mich von sunden gemacht gesunt vergib mir auch zuo disser stund lasare min aller lieber bruoder
wann ich bin darvmb komen zuo dir Lasarus nimpt sy by der hand vnd zucht sy zuo Im vnd spricht Bis tu rein von dinen
sunden So kum her zuo min liebste frundin von hertzen han ich des gebert du bist hie diner bitt gewert kum her In der
garten din hertz aller liebste schwoster min lass vns mit einander schertzen du liebest mir von gantzen hertzen has tu
den dich versunt mit gott So will ich leben In dim gebott So nu dis alles zergat so stat der saluator allem vff vnd gat vff
den berg vff einer sitten vnd luciffer vff der ander Sitten vnd so sy hinuff komen So hept der tuffel ein stein vff zogt den
dem saluator vnd spricht Du sprichst du sigest gottes sin vnd nimpst dich an vil zeichen zetin ob du Nu der selbe bist So
bewer des hie zuo disser frist vnd mach disse herten stein ze brot Dich zwingt doch des hungers not Darvff antwurt der
Saluator dem tuffel vnd spricht Durch brot der mensch nit lebt allein Sunder In allen worten gemein die da gand von
gottes mund das sag ich dir zuo disser stund wi wol vn ge essen nieman mag leben Im wol den gott gnade geben Vff das
ret aber der tuffel den sal
F078-001r,12 uator ze versuochen vnd spricht Von dir ich vil gehort hab bis tu gottes sun so vall hinab lass lugen
wend dich din engel tragen Als das die geschrifften von dir sagen das du nit rurist hie die stein vnd nit verserest hand
noch bein Antwurt aber der saluator dem tuffel vnd Spricht Jch will dich hie ein ander leren du solt nit versuochen dinen
heren der dir zum obern geben ist das sag ich dir an argen list Der tuffel facht aber an vnd zogt Im mit der hand ze ring
vmb vnd Spricht Nu sich an die witten welt mang stat vnd schones velt Aber wissen wasser vnd plan die mussent dir
werden Vndertan ob du mich an ketten wilt der gabe mich gantz mit bevilt Nu stost der saluator den tuffel mit der hand
von Im vnd spricht Du bosser tuffel gang von mir ich bin zum heren geben dir Es stat geschriben dz weis tu wol das ein
ieglicher an betten sOl den obristen gott vnd heren din vnd dem allein gehorsam sin trag von mir dinen falschen spot ich
bin din her vnd auch din got du vnreiner falscher helscher hund ker dich von mir zuo disser stund Nu loufft der tuffel
mit grossem geschrey In die hell vnd koment die engel zuo dem saluator knu
F078-001r,13 wen fur In vnd fachent dis nach
F078-001r,14 volgent an ze singen Benedict marye filius q{12} venit In noien domini o sanna In excelis Vnd nach
dissem gesang facht der erst engel an vnd spricht heer du bist gnaden vol darvmb man dich billich loben sOl wann du
erlost die armen welt vnd furst die In der gnaden zelt da vil der wunn vnd froden spil tonet an Jndes zill Nu gand die
engel vnd der Saluator an Ir stet vnd die Iuden In tempel den stat der saluator mit den Iungern vff vnd gat gegen den
tempel vnd so In die Iuden ersehen vnd also mit einander meret
F078-001r,15 en facht salathiel an vnd tuot vff In tutten Wer ist disser fromder j man der also freuenlich darzuo
vmb gan Ist er nit von vnserm geschlecht So hat er In dissem tempel nit recht Disse red verantwurt ninodemus Vnd
Spricht Er ist geborn von nazareth Ihs{10} cristus der war prophet Er kant in allem gallen das sag ich uch vnd seit es
ee Mit dissem gat der saluator In den tempel vnd Spricht Ir Iuden Ir ruben gewaltig sachen vnd wend den tepmel zum
koffhuß machen der aber zeber{3} gemachet ist als das stat geschruben on argen list Ziehen iuwer merckt hinvssz Es ist
geheissen das bethuss Ir hond das aber gar veracht vnd In zuo einer morder hule gemacht So nu der saluator dis gesett
So koment zwen arm man ein kruppel vnd ein blinder vnd falt der kruppel vff sine knuw vnd Spricht O heiliger prophet
Ihesu crist erhor vns armer zuo disser frist Erzog din barmhertzigkeit alle stund mach vns armen krancken gesunt Dem
nach falt der blind vff sine knuw der selb heist lucillus vnd Spricht O her du warest arecht vnd gericht hilff mir wider
vnen min gesicht der ich so lange gemangelt hab Sit das ich was ein kleiner knab teil mir din barmhertzikeit lauß dich
bewegen min großer leid wan ich han ein gutten glouben an dich her erbarm dich vber mich Nu macht der saluator ein
crutz vber sy heist sy vff stand vnd Spricht Stand vff Ir find hie wider bracht vwer gloub hat uch selig gemacht Ir sind
genessen von allem wee gand hin vnd tund kein sund me So Nu die Iuden vnd ander dz zeichen sehen fachen sy an murin
bey vnd In dem fachen an die kleinen knaben In der Iuden schuol ze singen diß nach geschriben ge
F078-001r,16 sang Alpha et O primus et novissimus et stella matutina tu clavis David alleluja Vnd nach dissem
gesang facht Aber an salachenel vnd spricht zuo dem saluator Hers tu was disse kinder sagen Sy sind nit komen zuo iren
tagen vnd spotten din zuo disser frist das du so ein gulter artegat bist Darvff antwurt der saluator vnd Spricht Ich hor
Referenzkorpus Frühneuhochdeutsch 1.0.1 (https://linguistics.rub.de/ref/) 4
F078: Donaueschinger Passionsspiel Modernisierter Lesetext
dz gern sy lobent gott vnd tuon uch Iuden das ze spott wan von der sugenden kund mund Sol gott gelobet werd{2} alle
stund Als ir das dick gelessen hand darvmb so ist es ewer schand Hiemit gat der saluator vsz dem tempell vnd fachent die
Iuden an zuo murmlen vnd in dem kompt er pisamen da lit ein krancker man zuo dem Spricht er Was lis tu hie vff disser
erden begeres tu vnd gesunt zuo werd{2} Darvff antwurt der kranck man vnd soricht vnd Indem koment die Iuden vsz
dem tempel her zuo louffen O her wer will mich den erneren ich mag mich weder wenden noch beren wen der engel das
wasser wegt ein anderer sich vor mir darIn legt vnd het kein mensch erberm mit mir o lieber her das clag ich dir ich bin
hie gelegen dryssig Iar vnd wil min nemet nemen war Damit ich wurd auch gesunt groß schmertzen lid ich alle stund Vff
das macht der saluator ein crutz vber den krankchen man vnd spricht Stand vff vnd nem din bet mit dir gang vnd wandel
nach diner begir hut dich vir hzin vor vbel tun wil tu werden gottes sun Nu stat der kranck vff vnd nimet sin bet Indem
gat Zacharias hin zuo Im vnd spricht lauß din bet liegen das ist min rat wann es ist hut der sabat du solt das hut nit hin
tragen ich wil es anders dem bischoff sagen darvff antwurt der kranck man vnd spricht Jch wil nach das gebotten leben
der min hat min grosumhait geben er sprach sand vff vnd nim din bet das han ich tan al er dad tet Vff das antwurt ein
ander jud hie lamech vnd spricht Wer ist den der dz tuo vns kund der dich bald hat gemacht gesund der kranck antwurt
vf das vnd spricht Das kalb kan ich uch nit sagen Er hies mich min bett mit mir tragen Das tett ich bald an alles we vnd
ham gesehen vor nie me Nu gat ieder man wider an sin statt vnd treit der kranck sin bettlin etwa hin vnd gat den allein
In den tempel Da kumpt der saluator auch mit sinen Iungern hin vnd Spricht zuo dem Krancken Min war du bist vonn
we erstand
F078-001r,17 en luog das dir nit gang ze handen damit du sallest In sund vnd we Ich hilff dir ander minder me
Nu gat der kranck zuo den Iuden vnd Spricht zuo Inen Jr Iuden ich han mich woll gedacht ich weiß wer mich hat wider
bracht Ihesus crist gwarer gott dem wil ich diennen on allen spott Darvff statt lamecht vff vnd ret zuo den Iuden vnd
Spricht Ir heren loud vns die sach gedencken wend wir In disse scmacheit sechencken das er vns vnsern sabat bricht vnd
so freuenlich wider vns spricht loud vns tun zuo dissen dingen Er mocht ein nuwen glouben bringen Darvff antwurt
ein ander Iud heist solomon vnd spricht Wir wend In etwan In den tempel finden da suchen In teglich die lamen vnd
blind{2} den loud vns mit Im arguwieren vnd Im von grund vff examminieren damit wirt er vns ze teil ich mein Im sy
sin leben seill wolluff ir Iuden mit mir dran ich hon Im sehen In tempel gan Im stand die pharasey all vff vnd gand In
tempel da finden sy den saluator vnd facht Iecho
F078-001r,18 mas an vnd Spricht Wie vil han gehort von endung diner Zeichen In capharnum die tuo ouch hie
In dinem land{2} man hat dirs anders fur ein schand Darvff antwurt der saluator vnd spricht furwar sag ich on argen
list das kein prophet enpfenglich ist In sinem land von darime er kumpt das sag ich vff minem mund die warheit sind
mercken bas vil witwen werden wissen das by zitten helie Inn Israhell die lepten al In grosser quell als lang der himel
was beschlossen druy Iar vnd sechs monat vmbe gossen vnd da ein grosse ture erschein In allem ertach vnd gemein vnd
ward helias keiner bekant den allein zuo einer gesant In sareptura sydone zuo der kam er on alles we Es warent ouch vil
maletzer do
F078-001r,19 by zitten helesee vnd ward vnder Innen keiner rein den neamen sirius allein darvm lond es kein
wunder sin ab ir nit sehen die zeichen min Ye zund fachen aber an die Iuden fast ze murmlen vnd spricht keyphas der
bischoff Loß wie trubt er so grossen gewalt als wer er hunder Iar alt Er ist Iunger den keiner hie vnd nimpt sy an ze
sagen wie helyas vnd helysius geruffnet hond vnd het Ir keiner nie bekant Ir heren der kan bringt vns In not Es ist vil
oveger er sy tod darin das er vns hie sollte leren wir wend sin nit zuo vnserm heren In dissem schlicht der saluator vff
dem tempell vnd verbirgt sich den facht annas an vnd spricht Ir heren der mensch ist vns ze wisß er schlich so heimlich
vnd so lniß Zuo vns vnd von vns wen er will wir truben der wort hie ze vill lond vns Im hupschlich an gegen gan ob wir
In mit worten mocht{2} fachen wan es ist ein selczem ding dz ein fo llicher Iungling so viel hit sOl verfuren wart er vns
ze teil wir wen In ruren Solten wir volgen sinen gesch Er brecht den Iuden Ir gesatz Darvff antwurt Iosophat vnd spricht
Moyes hat vns ein gesatz geben nach der selben wellen wir leben vnd nieman lond dar wider sprechen ob vns die Ieman
welt zerbrechen uch weinne er wenne er sy gott das er hie vnnser aller spott Raten zuo Ir wissen man wie wir ß wellen
fachen an damit wir Im sin clappern werend{2} das er das volck nit tu bewegen Vnd In dissem kumpt der saluator wider
In tempel so facht lamacht an vnd Spricht Sag anß hie bis tu ach gott warvm brechen die Iunger vnser gebott Sy waschen
yie hend nit so sy niessen Ir brist das muss In vbel erschiessen Wir dorffens vns alls verspotten oder has tu das ze tun
Innen gebotten Darvff antwurt der saluator vnd Spricht Warvmb vber gand Ir das gebot das uch selber hat geben gott
wan er redt mite gutten leren Ir sollen vater vnd mutter eren vnd welcher dennen vbel rett der selb den tod verschuldet
hett Ir hand aber ein anders erdacht vnd min gebott verriet gemacht durch uwer hoffart vnd vbermut das wirt uch tun
die lenge nit guot o ippecritti hat wol prophetisiert als essias das probiert Das volck mit Iren lesstzen mich ert vnd ist
Ir hertz wit vonn mir kert heren vnd mercken disse stund was da In gat durch den mund bringt den menschen nit in
sund was er redent Ir darzuo lieben frund Vff disse red fliehen die Iudenn vß dem tempell vnd gend kein antwuert vnd
facht Iacobus der minder an vnd spricht Rabi die pharsey sind geschent vonn dissen worten hie behend die sy vonn dir
hand gehort du hast sy da spit all bedort Darvff antwurt der saluator vnd spricht Ain yetlich zwy das da nit ist gezwig von
miner vater eder gefrigt das sol man die lenge nit behaben sunder vss dem ertrich graben lond disse gan sy wassen blind
wan sy der blinden fursten sind vnd wen ein blind den andern lert damit so werden sy beid verkert vnd fallent beid{2}
In einen graben dz tuot das sy nit gnad haben Vff das antwurt petrus vnd Spricht zuo dem saluator Her es schein vns
Referenzkorpus Frühneuhochdeutsch 1.0.1 (https://linguistics.rub.de/ref/) 5
F078: Donaueschinger Passionsspiel Modernisierter Lesetext
dis perabel du seist es vns In einer fabel von dem blinden vnd anderm wessen was sollen wir guttes darvß lessen Darvff
antwurt der saluator dend Sp Iungern vndd spricht Ich mein das Ir auch sigen blind wan Ir vn verstentnuß sind verstand
ir nit min red vnd ratt ein ding das zuo dem mind In gat wirt verzert vnd gat zuo nut nach naturlichem wessen aller lut
was vß dem mund von hertzen kumpt vermassget den menschen alle sund wan davon gand vil boß gedenck dot schleg
ebruch vnd ander klenck vnkuscheit diebstall vnd valsch zuenge fluochen schweren liegen vnd triege ain sollicher sich der
mensch verstundt vnd nit mit vngeweschnen hend{2} lieber frund als ich uch hie gib ze verstand wollust wir wollen von
himen gan Nu gat der saluator mit sinen Iungern vss dem tempell zuo dem brunnen da sitzt er nider vnnd Spricht zuo
sinen iungern gand hin vnd bestellen uch ze essen wan ich hon nuch all hie vermessen ze ruben by dissen brunen ein will
darvm so gand In schneller yll hond min kem ach vnd lon mich gan Es wirt uch hie ze lang ze ston Nu gand die Iunger
vonn Im an Ir stat vnd so er also sitzet so kumpt ein samarischtanisch frolin vnd treit zwen krug zuo dem brunnen vnd
so sy also wasser geschopfft stat der saluator vff vnd spricht zuo ir frowli nim miner rede war but mir bald ze trincken har
Vff disse vorderung erschrickt das frowly vnd lat die eimer fallenn nimpt ein krug vnd butet Im zuo trincken vnd spricht
damit zuo Im Wie mags tu den trunck von mir enphahen ich bin doch ein samaritan vnd du ein Iud das gesich ich wol
das selb ich von erst wissen sol Darvff antwurt der saluator den frowling vnd spricht wurstest du die gottes gab oder wer
ich wer der dir geheischet hab du wurdest vilicht all hie begern er tot dich des ewigen wassers geweren Vff das antwurt
das froly dem heren vnd spricht du kanst mir nit geben vast sid das du doch kein geschier hast darin du fastest zuo disser
frist so der baum so hoch ist Darvff antwurt der saluator vnd zogt vff den brunen vnd spricht wer do trinckt von dissem
brunnen In dem ist es vast bald zerrunen wer aber trinckt was ich Im gebut den ser durstet ewiglich{2}n nit vnd wird In
Im ein sprungender brum zuo ewigen leben vm vnd vmb Vff das antwurt das froly dem saluator vnd spricht her so darff
ich das nit fassen gib mir ouch des selben wassers das mich nit me dursten werd es kem mir wol vff disser erd Darvff
antwurt aber der sal
F078-001r,20 uator vnd Spricht gang hin vnd stel das wasser nider reich din man vnd kum her wider Darvff
antwurt das froly vnd Spricht Ich durfft darvm nit von dir gan wan ich hon scher kemen mann Antwurt der saluator dem
froly vnd spricht froly du redest wol vnd von das du sprichst du habest kemen man wan ich sag dir zuo disser frist das du
des funfften ee/wib bist vnd den du yetz hast by dir Ist nit din man das glob du mir Das froly antwurt dem saluatore vnd
Spricht Ich hor vnd sich zuo disser frist her das du ein prophet bist vff dissem berg hond gebettet Min vnd vnser aller
vetter wol Ir prophet reden sin das zuo Ihe rusalem das bet huß syen Antwurt der saluator dem froly vnd spricht froly so
sol tu gliuben mir Es kumpt die stund das sag ich dir das ir ze Ireusalem noch hie nit bet{2} wan du vnd all vwer vatter
betten Ir wassen selbs nit was fur war fur war so sag ich das vnser bet wissen wir alle stund wan vff dem Iuden das heule
kumpt doch loss me was ich dir sag froly fur war es kumpt der tag das dir Rechten In warlich Im geist betten werden
die du nit weist wan der vatter suocht denn man der Inn teglich bettet ann Vff das antwurt das froly dem saluator vnd
Spricht her ich weisz on argen list das mesias komen ist den man Ihesus cristus nampt by sinen zeuchen man In erkent
So nu kumpt der selbig her der wirt vns allen geben ler antwurt der saluator dem froly vnd spricht Ich bin der selb der
kunnenn sol der mit dir redt das hors tu wol Inn dissem kumen die Iunger mit Spiß vnd verwundern sy vnder einander
das der saluator by einer frowen stat vnd vff halben weg sacht Iohannes an vnnd spricht Lieben bruder loud vns sehen
das ist vns allen nie geschehen das sich vnser maister lot schowen so gar allein by einer frowen Nu gand die Iunger zuo
im vnd reden zuosamen vnd facht petrus an vnd spricht zuo dem saluator Rabi du bist lange hie gesessen sand vff mir
bringen du zuo essen Darvff antwurt der saluato
F078-001r,21 Innen vnd spricht Lieben Iunger as ist min spiß das ich ann kere allen fliß Ein spiß hann ich hie
zuo essen dero ir uch nit hand vermessen vnd wussen solch nit was die ist das sag ich uch on argen list Vff das antwurt
bartholomeus vnd spricht Ir bruder ich hon mich hie bedacht ich mein man hab Im zuo essen bra{3} Darvff antwurt der
saluator Innen vnd spricht Lieben Iunger das ist min spiß das ich ann kere allen fliß Damit ich mins Vatters Willen tun
als ein getruwer gehorsamer sun das ich das werck vol bring mit rat das er mir ze tun enpfollen hat Lieben Iunger achten
min nit sitzen vnd essen nach uwern sit Vff das antwurt Iohannes vnd spricht zuo Innen Ich rat mir sitzen vff die erd vnd
essent bis es besser werd Sid er doch nit mit vns essen wil So wend mir vnser selber nit vergessen petre Richt vns zuo
den tisch vnd gib vnß Brott vnd broten visch Nu richtend die Iunger zuo vff den herd ze essen vnd sitzen nider In dem
nimpt das frowly die krug vnd gat hein vnd spricht zuo iren gesellen Ir heren ich hon ein menschenn sund{2} der hat mir
geseit zuo diser stunden was ich ye begangen hon komen vnd sehenn disen man mich trugent denn die sine min So mag
es Ihesus cristus sin Nu stat lasarus niredemus Ioseph von aramathi vnd die Iren vff vnd gand mit dem froly zuo dem
saluator vnd den Iunger vnd facht Ioseph von aramathien an vnd spricht Her Du solt by vns sin So wen wir volgen der
lere din vnd dir ouch gern gehorsam gewesen wan du hast die bucher gelessen Der saluator antwurt den selben allen Min
Vater hat mich vss gesant zer uerkunden in alle land sin gewalt vnd er Im hochsten tron als das werden sehenn schonn
wen das menschenkind wirt gericht als der propheten mund spricht An mine zeichen werden den ir globen lugen hie ann
diser frowenn Der han ich geseit wie sy tuot leben vnd dennoch Ir die sund vergeben Vff das Get Ioseph von amarathien
zuo dem froly vnd spricht froly loß was ich dir bit wir glouben diner rede nit So wir aber horen vnd sehen Sine zeichen
sind geschehen So glauben mir on argen list das er gottes sun ist Darvff heist der saluator die Iunger vff stan vnd gand
die andern ouch an ir stat vnd spricht der saluator Stand vff ir Iunger loud vns gan gen naym da wen mir zuo schaff hon
Nu stand die Iunger vff vnd tuond die spiß neben sich vnd den gan sy mit einander gen nayim vnd vff halbem wege do
Referenzkorpus Frühneuhochdeutsch 1.0.1 (https://linguistics.rub.de/ref/) 6
F078: Donaueschinger Passionsspiel Modernisierter Lesetext
koment fur man mit einer totten bor Darvff lit ein knab als ob er tod werde vnd gat der bar nach Rachel vnd spricht O
we min aller liebster sunn wie so ich arme muter tun Ich han doch sunst kem kind den dich O we hut vnd ewenklich
das ich so gar verlossen bin All min frod ist mir dahin o we min aller liebstes kind vor leid vnd Iamer mir geschwint
Owe des grossen Iamer vnd schmertzen den ich hon ann minen hertzen wie so es mir armes wib ergen das ich min sun
verloren han So sich die frow also vbel gehept vnd sy den saluator sehen komen Stond sy still vnd gat der saluator zuo der
frowen vnd spricht froly los din weinen sin ich teil mit dir die gnade min Vnd damit gat er zuo der bar vnd den totten
an vnd spricht Iungling du solt vom tod erstan vnd mit diner muoter gan Mit dissen stat adolosentes der tod vff mit vff
gehepten henden vnd spricht here ich lob dich zuo disser frist was du der war messias bist der kumpt nach der prophet{2}
sag muter loß von diner clag vnd gib allein gott die er der hat das ton mit siner ler wan ich was ze tod gestorben Nu
bin ich wider lebendig worden durch gottes krafft vnd barmhertzikeit lob vnd er sy dir geseit Vff das felt die mutter vff
ire knin gegen dem saluator vn spricht zuo Im O her ich danck dir diner gutte das du min trurigs hertz vnd gemutte
wider In froden hest erkickt das mich min sun hie an blickt des wil ich ewenklich loben dich vnd das verkund{2} arm
vnd rich damit sy horen vnd ouch sehen das sy dir sollen lob verlehen Nu gat der sun vnd die muter hinweg vnd facht
Ioseph von aramathien an vnd spricht Ein grosser prophet ist vff erstand{2} allen Iuden hie za schanden die kein glouben
wend an Im han Sehent ir frowen vnd man das got sin volck hie tut schowen An dissem Iungling vnd der frowen darvmb
so land vns geben got Allein die er ann allen spott Nu gat yederman ann sin stat vnd gand die pharisen In tempel ze
muermlen In dem kompt der saluator mit sinen Iungeren gan vnd spricht zuo Innen Ich wil uch geben hie ein ler Durch
mines himelschen vaterber Die ler die ich geben tun kumpt vom vater vnd nit vom sun welher aber vß rechten mut Inns
himelschen vatters Wilen tuot der merck durch disse wort vnd bot ob das sye hie von gott oder ob ich allein durch mich
wann ich das sagen sicherlich wolcher gern vil eren hett der selber vil von Im selber ret wa aber einer ret durch rat des
so im gesendet hat der selb Wirt ann der warheit sund{2} das sag ich uch zuo dissen stund{2} hat nit moyses by sinem
leben vnd anders keiner die gesatzt geben warvm wend ir den die zebrechen vnd suchent teglich mich ze erstechen Darvff
antwurt ein Iud heisset ysack vnd spricht Ich mein du habest ein tuffel by dir das sel tu sicher glouben mir du seist von
grossen sachen vns notten welher suocht dich hie ze totten Vff das antwurt der saluator den Iuden vns Spricht Ein werck
vnd zeichen han ich getan da hand ir all ein wunder an vnd meinend ich hab die gesatz zerbrochen nu blibtz doch an
uch gerochen das ir am sabat beschinden die kind Ir sind mir vmb das gottlich sind das ich am sabat han gemacht ein
menschen gesunt vnd wider bracht Richtend nit nach der gesicht Sunder nach dem rechten gericht In dissem kompt
lemathan ein Iud har fur vnd spricht Ist nit diser den sy suchen In ze totten vnd Im fluochent Nu ret er all ding offenbar
vnd nimpt sin uwer dheiner war furwar vnsern fursten hand erkent den der sich dan Cristen nent nu wissen wir all wer
diser ist das tund sin bosen fullen list wannen aber cristus kunt das wisen wir nit zuo diser stund darvff antwurt der
saluator vnd Spricht zuo innen Ir wissend wannen vnd wer ich bin beschwarend darvmb nit uwer sin von mir selb bin ich
nit komen Als ir das vormals hond vernomen der ist die warheit der mich hat gsant den ir nit wissen ze hand Ich weiß in
aber als ich uch sag der selb mich wol behutten mag ven ob ich ret ich wist In nit So wurd ich zuo lugner nach uweere
sit Ich weiß aber den himelischen vater min wan ich doch von Im komen bin Von disen worten werdent die Iuden zornig
vnd erwistent stein In den saluator ze erwerffen aber er verbirgt sich vnd gat hin
F078-001r,22 weg den facht aber lemathan An vnd spricht Wie wellent wir disen sachen tun Er spricht er sy gottes
sun mir zwifflet nit zuo dirre frist das der so der gewar messias ist Ine zeichen tug dan disser kan So kompt ze richten
yederman Darvff antwurt Salomon den iuden vnd Spricht Ich weiß in wol zuo vber ringen wir wend In morgen die frowen
bringen die ir ee gebrochen hatt vnd Im dann sagen Ir misse tatt la sehen wie er sy richten wil nu schwigent alle darzuo
still wir wend In yemer em anders leren wann er wil vnser volck verkeren Vff das antwiert nicodemus vnd spricht Die sach
wend ir nit Recht vber stan Ir mussent nach der gesetzte gan die den menschen richten tuot das sag ich hie vß minem
muott wann soltend Ir lengen an In hand Ee das er uch wurd bekant So tatten ir alle wider die gesetzt vnd wurdent von
der welt verschetzt Darvff antwiert lemathan zonlich vnd spricht zuo nicodemo Ich mein Dir sig nach vngluck we mich
dunckt Du sigest ein gallile luog was vnser geschrifft in hat von gallilea dhein prophet vff stat In dissem facht lameth an
vnd spricht zuo den Iuden Ir geschrifft gelerten warvm sind wir hie Ich han uwer glich gesehen nie gang vnd bringent
har das wib die da verwircket hat iren lib vnd In dem eebruch ist begriffen wie stand ir alle so geschliffen lemathan gang
vnd bring sy har In tempel fur der Iuden schar Nu gat lemathan zuo dem chana
F078-001r,23 neeschen froly vnd spricht Schonne frow stand vff vnd gang mit mir man wirt ein vrteil geben dir
darvmb das du din ee hast brochen das blipt an dir nit vngerochen Nu got das frowlin mit lemathan In tempel vnd
facht annas an vnd spricht zuo ir E frowly du hast die gesatzt veracht vnd vns hie all ze schanden bracht darvmb da du
zerbrochen hast din ee das tut vnns bekumbern vast wie wil tu verantwurten dise sach das du nit komest In vngemacht
Darvff antwurt chananea vnd spricht lieben heren vergend mir das legen an mich keinen spaß loud mich bliben das ist
min bit Es geschach mir doch nit willen nit fur hin wil ich mich hutten wol das es mir nit me geschehen sol In disem
kumpt der saluator mit den Iungern In tempel vnd so In die Iuden ersehent nimpt cayphas das frowly by der hand vnd
zogt die dem saluator vnd spricht Meister wir bringend dir hie ein frowly Die selben sol tu wol geschowen Im eebrucht
ist sye begriffen word{2} das ist nu wider den gesatztun ord{2} wann moyses vns gebotten hat Sollich zuo vrteilen vor
dem rat vnd sy ze totten als ich meinen In sy ze weffen mit grossen steinen Vff sollich klag buckt sich der salua
F078-001r,24 tor vnd schribt mit einen finger In das ertrich vnd den spricht er zuo Innen Ir Iuden merckent eben
Referenzkorpus Frühneuhochdeutsch 1.0.1 (https://linguistics.rub.de/ref/) 7
F078: Donaueschinger Passionsspiel Modernisierter Lesetext
wie Welher sig on sunde hie der werff an sy den ersten stein vnd lugen welher sy rein Nu buckt sich aber der salauator
vnd schribt wie vor vnd mit dem selben schlichent die Iuden all vss dem tempel den hept Sich der saluator vff vnd spricht
zuo dem armen frowly z frowly war sind komen dise man die dich wolten verurteilt han vnd die dich har hand presentiert
oder hand sy dich hie usdempiniert vff das falt dz frowly nider vff sine kniw vnd spricht zuo dem saluator Vngeurteilt stan
ich her vor dir darvm so bis ouch gnadig mir Si sin doch alle himen gewichen vnd heimlich vss dem tempel geschlichen
Erbarm dich vber mich armes wib vergib mir das der torecht lib gesundet hat vnnd vbel getan Ich wil s nu vnder wegen
lan das sag ich dir heer In truwen zuo darvmb du mir gnade tuo Darvmb antwurt dars saluator dem frowly vnd Spricht
Frowly loß zuo eben wie ich will dich ouch nit vrteiln hie gang du bist erlost von we luog vnd tuo kein sund me Nu
gat das frowly enweg vnd der saluator mit sinen Iungern vss dem tempel vnd vff der straß bekumpt jn ein blind heisset
marcellus so den selben die Iunger sehent stand Sy all still vnd spricht andreas zuo dem saluator Rabi meister her vnd
frund hand vater vnd muter oder diser die sund Sid er so bling geborn ist das sag vns hie an argen list Antwurt der
saluator den Iungeren vnd diser mensch hat getan kein sund des glich sin vater muter vnd frund er ist aber darvm geborn
blind Sid vil der lut vngelobig sind das gottes werck vff diser erden durch In damit geoffnet werd{2} ich muß erfullen hie
ze hand die werck des der mich hat gesant vnd wercken by dem halben tag wan es wirt nacht das nieman mag Arbeitten
das sag ich uch fur war Ich bin doch darvmb komen har von minen himelschen vater bestelt dz ich sol sin das liecht der
welt Darvff antwurt petrus dem saluator vnnd icen Her Zurn vnser fragen nit das ist zuo dir min fruntlich bit die frag
die andreas tut diser stund Ist geschachen vss einen guten grund Vff diser red spuwt der saluator in die hend vnd gat zuo
marcello vnd bestricht Im sin ougen dar
F078-001r,25 mit vnd spricht gan hin marcelle an alles we wasch dich Im wasser fluß silse Nu gat der blind zuo
brunen vnd wascht sin ougen vnd wirt gesehen vnd gat wider gegen dem tem
F078-001r,26 pel vnd vnderwegen stand Iacob obeth pharais vnd esram vnd sind die pharisen Im tempel vnd facht
Iacob an vnd spricht zuo sinen gesellenn Jst nit dis der geborn blind den ich hie gesehen sind der teglich vor dem tempel
saß vnd ein armer betler was Darvff antwurt obeth vnd spricht zuo Iacob ja es ist der selbe man furwar ich das gesagen
kan Ich kenn In by sinen kleidern wol Sin artat er vns sagen soll Vff das antwurt einer heist phares vnd spricht nein nein
er ist Im sunst glich All min sin die truegend den mich Er ist demnach hut gewessen blint kein sollichen meister man
hie sint der Inn sO bald kond erneren An uwer wort ich mich nit keren Darvff antwurt marcellus vnd spricht Ich kan
uch gesagen wie ir hie sint das ich bin der geborn blind vnd gesen als vwer einer tuot des honn ich frod in minen muott
Vff das antwurt ein ander Iud heist Esron vnd spricht So sag vnns hie das wen wir han wie sind dir die ougen vff tan das
ist ein abeturigs leben das dir din gesicht alhie ist geben Antwurt marcellus vnd spricht Jch wil uch sagen das behend
der mensche den man Ihm{10}en nent mach mich an minen ougen gesund ich tuon uch hie die warheit kund vss sinem
muond salbet er mich vnd sprach gang hin vnd wasch dich In natatoris sylse so vergat dir din ougenwe Da bin ich gangen
vnd hon dz getan vnd all min gesicht von Im genam Vff das antwurt aber esron dem blind{2} Wa ist der das tuo vnns
kund wir suochen In doch alle stund marcellus antwurt vnd spricht dasselb kan ich uch nit sagen ich gesach Inn nie In
dryen tagen Vff das antwurt Iacob der Iud vnd spricht zuo esronn Esron nim Inn by der hand es ist vns Iuden allen ein
schand fur Inn mit dir Inn tempel zog denn Iuden dis exempel der mensch der wil vns all betriegen mit sinen falschen
clappern vnd liegen Nu nimpt ersron marcellun by der hand vnd furt In In tempel fur die Iuden vnd spricht niemand
gesach nie grosser ding den an disem Iungling lieben heren nemen war wir bringend disen menschen har der ist nun lang
gewessen blind vnd also geborn ein kleines kind Sin gesicht Im Ihesus geben hat Als wir verstand am sabat doch heisend
uch selb hie tun kunt wier er Inn hab gemacht gesunt Darvff facht annas an vnnd Spricht zuo marcello Sag vnns wie hat
er dir getan das dich die blintheit hat verlan Antwurt marcellus aber vnd spricht So fond ir mir Inn truwen globen Er
hat mir gesalbet minen ougen mit sinen spechel vsz dem mund da ward ich gesechen zuo der stund Darvff antwurt aber
annas der bischoff vnnd Spricht Sinen mochte wundern an allen spot ob der selb mensch war von gott So er den sabat
nit wil halten vnd vnser gestzte tuot verschalten Vff das antwurt cayphas der bischoff vnd spricht Mich wundert das ein
sundiger man Sollich zeichen volbringen kann gang Iacob tuo es loynis kund ob er von Im ouch wurde gesunt Nu gat
Iacob zuo loyno vnd spricht loyne kum In tempel bald da wirs tu horen ein seltzen gestalt der geborn blind ist worden
gesehent Ich weiß nit wie Im ist geschechen Nu stat loynus vff vnd furt Inn Iacob In tempel da stat er vnd hort zuo
vnd facht nicodemus an vnd spricht zuo marcello Blind tu vns din meinung kunt vonn dem der dich hat gemacht gsunt
Antwurt marcellus vnd spricht So sag ich uch an argen list das er ein rechter prophet ist Vff das facht aber cayphas ann
vnd spricht zuom obeth Obeth gang kum bald darvon und heiß des blinden vatter kon Nu gat obeth zuo marcellen vater
vnd spricht zuo Im Stand vff vnd gang mit mir behend die Iuden hand mich nach dir gesent du soltz nit vnderwegen lan
wann sy dich ernstlich mussen han Marcellus vatter stat vff vnd gat mit obeth In tempel vnd facht cayphas an vnd spricht
Jst diser hie din kind der allweg gewesenn ist blind wie mag Im jemer sin geschechen das er so bald ist worden gesehenn
Darvff antwurt marcellus vater vnd spricht Jch weiss woll heer das er was blind Eer ist ouch sicher min elich kind wie
Im aber geschachten ist das fragent Inn zuo diser frist von Im selb re reden hat er gewalt Er ist vernunfftig vnd eben alt
Jn dissem stat nason her fur vnd spricht Ir heren vernend zuo dirre frist welher disen nannet trist der den blinden hat
gescheen gemacht vber den selben ist er dacht das er wirt geworffen vß dem tenpel dis sond ir han fur ein exempel Vff
das facht zacharias an vnnd spricht zuo marcello du solt die ere geben gott das wend wir hann an allen spot wann ich sag
dir an argen list das din artzat ein sunder ist Darvff antwurt marcellus dem zacharie vnd spricht Von siner sund weiß ich
Referenzkorpus Frühneuhochdeutsch 1.0.1 (https://linguistics.rub.de/ref/) 8
F078: Donaueschinger Passionsspiel Modernisierter Lesetext
nit ze sagen Jch sol mich ouch nit ab Im klagen Was ich wz blind nu gesen ich wol gar billich ich Inn loben soll Antwurt
aber zacharias mar
F078-001r,27 cello vnd spricht wie ist dir worden din gesicht das sag alhie dem gantzen gericht So hort loynus von
dissen dingen ob er Inn ouch mocht wider bringen Vff das antwurt loynus vnd Spricht zuo In allenn Ich wil siner hilffe
nit helffe mir wen ich Inn bit andern gloub ich nit ewenklich Er hett so dick gesehen mich vnd mocht mit nie kein hilff
tun hett ich gewist ich wer nie hieher kon darvff antwurt aber Zacharias vnd spricht zuo marcello Nu sag ann wie er salbet
dich das dir wider kam din gesicht Antwurt marcellus vnd spricht Ir sond mich vngefraget lan sid ich uch s vor gesaget
han durch vwer fragen muß ich sterben Ich mein ir wellend sin Iunger werd{2} Darvff antwurt aber zacharias marceollo
vnd spricht Du solt des selben Iunger wessen moyses hat die bucher gelessen deselben Ounger wend wir sin wann gott
der hat geret mit Im wannen der sy das wissen wir nit Schwig sillt das ist hie vnser bitt Vff das antwurt marcellus vnd
spricht Das ist ein wunderliche sach Sid er mich hat gesechen gemacht vnd ir nit wussent wer er ist das wunder mich an
argen list laud ich selber vnbedort Ir wissent das gott kein sunder hort welher aber ist von gott den selben hort er an allen
spott von anfang der welt ist nie gedacht das ieman blinden gesehen macht Nu gat lemathan har zuo vnd stost marcellun
vss dem tempel zer mensch
F078-001r,28 en vnd spricht Du bist doch gantz In sunden geborn vnd lerst vns glich als weren wir toren Du must
vsz disem tempel gan vnd vns hie vngelert lann Nu gat marcellus hinweg vnd bekumpt Im der saluator vnd gat lemathan
nach vnd sden spricht der saluator zuo marcello Marcelle du solt mir ze wussen tuon gloubs tu Ioch yetz ann gottes sun
Antwurt marcellus dem saluator vnd spricht Ja zog mir den du saliger man damit ich an In glouben kan Darvff antwurt
der saluator marcello vnd spricht Jch bin s du hast mich vor gesehen durch mich so ist dis zeichen geschechen Ietzt falt
marcellus mit vf gehepte henden gegen dem saluato vff die kniw vnd spricht Heer erbarm dich vber mich wann ich will
ewenklich globen an dich Darvff antwurt der saluator marcello vnd spricht Marcelle stand vff mit heil vnd from In das
gericht der welte bin ich komen darvmb das die blinden kind geschenn wurd{2} vnd die gesehen blind Darvff antwurt
leinathan dem saluator vnd spricht du redest hie on alles erberen Als ob wir all erblindet weren Vff das antwurt der
saluator dem
F078-001r,29 selben vnd spricht Werend ir blind als ich uch kund So hattend ir alle niena sund Sid ir uch aber
gesehen schriben so mussent ir in uwern sund bliben Nu gat leinathan In tempel vnd spricht zuo den Iudenn Wie wend
wir erdencken einen sin das vnns der lugner nit entrinn Er hat sich nienan heimlich sinden vnd spricht wir syend alle
blinden In dissem macht der saluator vss seillen ein geissen vnd stand die Iuden Im tempel ze merckten vm kelwer oder
essel was sy dann hant vnd furt vrias by dem wechsel
F078-001r,30 banck vnd marcellus vater mit einen korbly mit tuben darIn vnd dan gat der saluator hinin vnd
zornig vnd schlacht er die Iuden vnd das vech vss dem tem
F078-001r,31 pell vnd wurfft den wechslel
F078-001r,32 banck vm vnd den louffent die Iuden all hinvss vnd denn spricht der saluator zuo dem mit denn
tuben tragent die tuben all hinvss wend ir machen nim s vater huss zuo einen huß der kouffman schatz gang vnd trag
sy vff den platz Disser mit den tuben gat ouch hinvss vnd koment die Iuden all wider In tempel vnd facht vrias an vnd
spricht zuo dem saluator Wie darfft du dis so gewaltig tun Als du warest gottes sun lauß vnns hie ein zeichen sehen Sid
das diß von dir ist geschehen Darvff antwurt der saluator vnd tuttet mit der hand vff sich selber vnd spricht Wend ir
sehen ein exempel so entledigen vnd brechen tisen tempel den will ich wider In driyen tagen hie vff richten vnd loud uch
sagen Vff das antwurt aber Vrias dem saluator vnd spricht Wil tu In dryen tagen machenen Ein sollichen tempel das sInd
groß sachen daran man sechßvndviertzig iar gemachet han vnnd das ist war So bis tu grosser dan abraham den gott zuo
ein verwesser nam Mit dissem griffent die Iudenn nach den steinen In ze werffen Sy mogent das aber nit vol bringen denn
Spricht der saluator Durch mines himelschen vaters er tun ich dis zeichen vnd ouch ler darvmb ir mich versteinigen wend
Des ir aber nit gewalte hend Vff das facht zenturis an vnd Spricht zuo dem saluator Wir versteinigen dich nit durch deine
zechen Sunder dz du vnns tuost leichen moyses verachtest vnd sin gebott vnd dz du sprichest du sigest von gott darvmb
wend wir dir vbel sprechen vnd die sach hie an dir rechenn Darvff antwurt der saluator vnd spricht Ich kann uch sagen on
allen spott das ich gebrochen bin von gott An mich sond Ir kein glouben han ob ich sin werck nit vol bringen kan tuon
ich aber das er ouch tuot So gloubent mir das ist uch guot Vff das antwurt aber Vrias vnd Spricht zuo dem salaator du
wirst vnns wenig lugnen sagen Es gat dir anders vm dinen kragen warvm tuos tu an loynus nit ein zeichen das ist vnnser
bit So kunnen wir glouben han an dich gib Im wider sin gesicht bis tu ander gottes sun wir wellent anders darzuo tun
Der saluator antwurt vnd spricht Ir mogent mich darzuo nit gzwinen das ich iecz all ding vol bringen bis das ich tun mit
wissem rat das mir min vater enpholen hat Ir werdent geleben hie vff erden das noch vil zeichen geschechen werd{2} Die
ich yetz nit weissem kund loynus wirt noch wil gesunt Nu gat der saluator mit sinen Iungern an ir stat vnd die Iuden des
glich leit sich lasarus zebet Als ein krancker vnd facht martha An vnd spricht zuo marien magdalenen Schwester vnser
bruoder der ist kranck des han ich mengen herten gedanck vnd ducht mich woltest volgen du wir schicken nach vnserm
stunde Thu Ich mein wen der die sach vernem das er Im bald ze hilff kem har vm so sun dich lenger nit schick nach Im
das ist min bitt Maria magdalena stat vff vnd Spricht zuo Iesepo Irem knecht gan hin min lieber foseppe Saf Ihesum min
bruoder sie we heiss in kumen Ir kurtzer stund das lasarus wider werd gesunt Nu gat Iosepus hin vnd In dem lit lasarus
als ob er tod sy vnd binden In die schwostern In vnd treit man In ze grab vnd facht martha an ze klagen vnd Spricht O
Referenzkorpus Frühneuhochdeutsch 1.0.1 (https://linguistics.rub.de/ref/) 9
F078: Donaueschinger Passionsspiel Modernisierter Lesetext
we ich wunder armes wib von leid so schwachet mir der lib horent zuo Ir frowen vnd man wie ich so grossen kumern han
der tod hat mir genomen hin lasarum den liebsten bruoder min das gan ich hie In grossem we o liebster bruoder lasare
maria liebe schwester min lass dir sin Sell enpfollen sin Nu facht maria magdalena am wider keren ouch an ze klagen vnd
Spricht O schwoster min was sol ich sagen Ich kan mich doch nit herter klagen min liebster bruder der ist tod des lid
ich bitterlicher not ich weiß were Ihesus hie gewesen lasarus werde wol genesen o Ihesus lieber here min wie mags tu so
lang von vns sin o brueder das du mir bist gestorben das bin ich kranck vnd trurig word{2} In dissem gat Iosepus zuo
dem saluator vnd spricht Her nim miner rede war Ich bin von bethania geschickt har dir ze sagen an argen list das lasarus
din guter frund kranck ist vnd das du kumist hie ze stund damit er wider werd gesunt Antwurt der saluator vnd spricht
die kranckheit ist ni zuo dem tod dadurch so wirt geeret got vnd glousitiert als ich dir sag lasarus noch wol leben mag
gang hin vnd sprich ich hab vernomen vnd well an gends zuo Innen komen Nu gat Iosepus heim vnd spricht zuo den
schwestern lausarn Ir aller liebster frowen min Ich by Ihesu dem propheten gesin der kumpt als ir des hand begert vinn
Im sind ir der bit gewert Darvff antwurt maria magdalena vnd spricht Er hat die sach ze spat vernomen wer er vor dryen
tagen komen die wil min bruoder wz gesunt was hilfft es das er ietzen kunt doch so ist es nu geschechen Ihesum wil ich
vast gern sehen Darvff antwurt vnd facht der saluator an vnd spricht zuo sinen iunger wyr wellent In Iudeam gan vnd das
nit vnderwegen lan Vff das antwurt philippus dem saluator vnd spricht Raby nim miner rede war wil tu aber wandlen dar
der Juden suchtend dich nu vill dich ze versteinigen was ir wil Darvff antwurt der saluator vnd Spricht zuo den Iungern
Sind nit zwolff stunden In dem tag darnach sich nieman verletzen mag welher gat by sinen schein der mag doch ettwa
sicher sin wa aber einer nachtz will gan der wirt geletzt ouch darvon lasarus vnser frund der schlafft wir wellend gan Im
geben krafft darmit er von dem schlaff erwacht desselben han ich mich bedacht Vff dz antwurt Iohannes vnd spricht
zum saluator Vff das antwurt Iohannes vnd spricht zum saluator Er ist salig schlafft er her den sol er geben gott die er
Antwurt der saluator vnd spricht Maria vnd martha lident nott wann lasarus der ist warlyich tod vnd frow mich dz es ist
geschechen darvmb das ir mogend sechen das mine zeichen gottlich sind wolluff mit mir lieben kind thomas antwurt
dem saluator vnd spricht Her so gand wir mit Im sterben darvmb dz wir ouch salich werd{2} Nu gat der saluator gegen
martha vnd maria vnd gand pharisen ouch hinnach vnd vff halbenn weg stat er sill vnd facht maria magdalena an vnd
spricht zuo mratha Martha lieber schwoster min du solt vnser botte sin wann ich hann gesehen dz Ihs{10} kumpt gang
Im engegen diser stund vnd sag Im sines frundes tod clag Im ouch vnser grosse nott Nu stat martha vff vnd gat gegen
dem saluator vnd spricht here werist du hie gewessen So wer min bruoder wol genessen wan der ist In der warheit tod
des lident wir armen schwostern not Ich weiß aber begers tu sin von gott das er von tod vff erstatt Antwurt der saluator
marthe vnd spricht martha du solt din wemen lan din bruoder wirt wider vff ersand Martha antwurt dem saluator Her
das ttuot er am Iungsten tag So sich nieman verbergen mag Aber Antwurt der saluator marthe Ich bin die vrstende vnd
das leben wer In mich geloubt dem wirt gegeben dz leben ist er gewessen todt das er stibr nit ewenklicher nott das sag
ich dir an allen haß liebe martha gloubs tu das Martha antwurt dem saluator vnd spricht O heer ich gloub woll dz du
bist gottes sun vnnd Ihesus crist komen von gottes schoß vnd zelt hie ze richten disse welt Der saluator antwurt marthe
vnd Spricht wa hes tu maria din schwoster gelan das ich sy nit sich by dir stann Martha kert sich schnell vnen gegen ir
schwester winckt ir mit der hand vnd spricht Schwoster kum vnd gang mit mir der heer ist komenn vnd ruffet dir Nu
stat maria magdalena vff vnd gat zuo dem saluator falt vff Ire knuw vnd spricht O Heere werist du hie gesin So lepte noch
der bruoder min Darvff antwurt der saluator marie vnd spricht Maria lauß vonn dinen clagen wo hand ir lazarum hin
vergraben Antwurt magdalena dem saluator Heerre kum mit vns vnd luog mit grosser clag man In vergruob Yetz tuot
der saluator glich als ob er weine vnd wust die augen Vff das facht ein Iud an der heist naason vnd spricht Ir heren sehen
an dissen man wye het er lasarun so lieb gehan Als er das offenlich hie erscheint vnd sinen tod so ernstlich weint Darvff
antwurt der saluator vnd spricht zuo marthen vnd ir schwoster marienn gand zuo des totten lasarus grab vnd heben mir
den stein ab Martha antwurt dem saluator O her erschmeckt das ist min clag Er lit yetz an den vierden tag Der saluator
antwurt marthen vnd spricht Martha han ich dir nit vor geseit Ist das du gloubest an alles leid So wirs tu sehen gottes er
has tu vergessen diser ler Martha antwurt dem saluator O Lyeber her vergib mir das Es ist geschechen an allen haß Nu
gand martha vnd ir schwoster entblotzent dz grab vnd gat der saluator die Iungern vnd ouch die Iuden hin zuo vnd facht
der saluator mit vff gehepten hend vnd ougen In himel an vnd spricht Vater ich danck dir vnd loben dich das du hast
erhoret mich du horst mich statz das weiß ich wol dasvm bis tu gnadenvol diß red ich hie an alle schand zum zeichen das
du mich hast gesant Salomon antwurt darvff vnd Spricht zuo den Iuden Ir horen lugen zuo dissen sachen wil er ein totten
lebendig machen das wirt ein geschrey In vnserm land die lut den glouben an In hand Der saluator facht an mit luter
stim ze ruffen vnd spricht Lasare stand vff vnd gang her fur dir ist vff getann des glabes tur Ab dissen worten hept lasarus
das hopt vff vnd spricht sitzende noch gebundenn du bist der In der trinitatt richsnet vnd ewenclich stat In gittes spiegel
sitzest du darvm ich dich an betten nu heere du solt mit mir gan heim so wurd ich sUnder wan heyles vnd aller froden
vol wan ich dir billich dancken sol das du mir wider gift min leben Ich will nach dinem willen streben Der saluator ret
darvff zuo sinen Iungern vnd spricht Lieben Iunerger entletgend Inn So mag er frolich gan dahin Joseph von armathia
facht an vnd spricht zuom saluator Jhesus du bist gottes kind von dir nu hie bekeret sind vil der frowen vnd ouch man
die du sichst hie by dir stant Erbarm dich vber mich alle zit Sid so vil gnaden an dir lit So das alles zergat so stat der
saluator still des glich die Iuden vnd facht der saluator an vnd spricht Ich bin das liechte diser welt welher sin fuoßtritt
nach mir stelt der wandelt In der finsterniß nit Sunder hat er zuo zuo aller zit das liecht des lebens das ist war wann ich
Referenzkorpus Frühneuhochdeutsch 1.0.1 (https://linguistics.rub.de/ref/) 10
F078: Donaueschinger Passionsspiel Modernisierter Lesetext
bin darvmb komen har dennen nims vaterrich ze geben die Inn minen willen lebenn Naason antwurt dem saluator vnd
Spricht Du gift hie selb zu gnuß dir vnd seist nit war das wissen wir wan welher sich zuo zugen but vff des kuntschafft
richt man nurt Saluator antwurt vnd spricht Vnd ob ich vonn mir selber sag kuntschafft das selb ich beweren mag wann
ich weiß wannen ich komen bin vnd weiß ouch wo ich komen hin so wissent Ir nit Ir torechten man wannen ich kom
oder war ich gan vnd ob ich richten alle geschlecht So ist min gericht vnd vrteil recht Sid ich doch nit bin hie allein Min
vater vnd ich sInd gantz gemein In vwer gesatz ist geschriben clar das zwager menschen zu gnuß sy war Ich gib zu gnuß
selb vonn mir das wol min vater nach miner begir Naason antwurt aber vnd spricht wo ist din vater von dem du seist
wir wissen das du selber weist das du kein zeichen hie magst tuon wan du bist Ioseps des holtzschmids suon Saluator
der antwurt vnd spricht wen ich recht erkantend mich So wustend ir min vater sicherlich die wil r vns nit kennen sind
So mussent Ir sin am glouben blind Nu gand die Iuden In tempel vnd facht Cayphas an vnnd spricht Jr heren das ist ein
listiger man der vil argwerens kann Sin stim tonnet als ein harpff er ist vns allen hie ze scharpfft wuss yeman wider Inn
vert ze bringen der tu das wan er blibt nit da hinden In dissem kumpt der saluator mit den Iungern In tempel vnd facht
Iechoinas an vnd spricht wir Iuden wussent alle wol das du bist aller sunden vol wie wol wir all sind hie din spott So redis
tu doch du siest gott vnd seist von alten dingen vnd sachen Ich sag dir es wirt sich anders machen du wil vil nuwer sund
erdencken kurtvmb wir wend dir dz nit schenck{2} Saluator der antwurt vnd spricht welher vnder uch hie lieben sund
Straffet mich von miner sund Ist such das ich die warheit sag was globent ir nit an alle clag welher geborn ist von gott
der hort sin wort vnd sin gebot Ir sind aber nit vo ngot geborn an uch sind mine werck verlorn Isyas antwurt darvff vnd
spricht zum saluator Redent wir nit wol zuo aller frist das du ein samari tanus bist vnd heisst ein bossen tuffel bi dir das
horend an dinen worten wir saluator der antwurt vnd spricht Jch han kein tuffel dz weis ich woll min himelschen vater
ich eren sol vnd eren den als ich han gelert Ir hand mich aber hie entert Ich suchen nit min glory vnd er Es ist ein richter
der suoch vnd heer furwar furwar ich sagen kan selig sind die frowen vnd man die Inn mine wort gloubent vnd mich sy
sterbent niemer ewenklich Cayphas antwurt fraeuenlich vnd spricht Nu horen wir dz du ein tuffel hast wan du dich selb
zum lugner machst Abraham ist tod vnd die propheten vnd du seist hie von Ewnigen noten das einer sins lebens nit wer
beroubt der an dine wort hie gloubt bis tu grosser den abraham was der so In grossen eren saß vnd all propheten die sind
tod Du bringst dich selb In grosse not was meinst du vsz dir selb ze machen mit dinen fullen listen vnd sachen Darvff
antwurt der saluator vnd spricht Wenn ich mir selber er enbut So ist min er vnd glorin nit min vatter ist der mich hie
eret vnd sich nyemer von mir keret Ir dan den selben doch nie erkent der von uch wirt gott genent Ich weiß Inn aber vnd
kenn In wol des selben ich mich frowen sol vnd wen ich ret dz ich In nit kant So wurd ich uch glich en lugner genant
Abraham furt lang ein frolich sag das er mocht sehen minen tag Er hatt In gesehen vnd ist erfrowt wie wol sin tag gar
zerstrowt Salomon antwurt vff das vnd spricht zuo dem saluatoer wie kans tu triben so grossen gewalt du bist doch noch
nit funffzig Iar alt vnd sprichst du habest abrahan gesehen wie darffs tu so offen luginen iechen Saluator antwurt vff du
vnd spricht Ich sag uch hie on argen list Ee das abraham gewessen ist da bin ich ye gewessen by minen vater In sinem
zassen Salomon antwurt vff dz vnd sPricht Bis tu dan gewessen In ewikeit So gib vnns hie ein vnderscheit Sit das du
meinst du sigest got Sagfag vnns hie on allen spot ob man dem keisser tribut soll geben oder wie wir darIn sollen leben
damit vnns iuden nit unsselingen du wilt doch wissen alle ding Darvff anwurt der saluator vnd spricht Nu merckent hie
zuo dirre frist gand dem keiser das keissers ist vnd geben got das got zuo gehort damit so werdent ir nit betort Vff das
antwurt Cayphas zornlich vnd spricht werffend in den zuofferer all Ir Iuden vnd heiden mit richen schall Er kan vns doch
alhie nit sagen darvmb ich In han wellen fragen Er verbut dem keisser den zins ze geben das muß In kosten sin Iunges
lebenn Nu erwuschent die Iuden all stem vnd wend den saluator werffen aber er gat vo Inen vngeletzt vnd facht Salomon
an vnd spricht Ir priester vnd schriber blibent hie Ratten an vnd lugen wie Ir dissem zuoffeere wellen tun Er git sich vss
fur gottes sun vnd erkickt die totten vnd hilfft den blind{2} Sin glichen kan man doch nit find{2} Er schlicht vns nach an
alle ort vnd gitt vnns vil der stoltzen wort daervmb so lugen eben zuo wie man dissen sachen tu Vff das antwurt ein Iud
heist zacharias vnd spricht Rattend bald zuo dissen sachen der lugner wil vil vnglucks machen sond wir In by dem leben
lan So wil yeder man glouben an in han vnd koment vollicht die romen ze hand ze nemen vnd volck vnd land Nu facht
Cayphas an vnd gibt ein rat vnd spricht Nu merckent ir Iuden den recht{3} grund vnd volgend mir vff disse stund wir
werent sunst all sand verdorben Es ist vil weger ein mensch gestorben wann das dz volck al solt verderben vff das sond Ir
ze ratte werden Vff das rattet Iechomas vnd spricht Was konnen wir ratten zuo dissen ding{2} In kan doch vnnser keiner
finden Er kumpt nit vff den oster tag das ist In mir ein grosse klag doch Iosaphat gebut In har ze bringen So wend wir
In vmbs leben bringen Iosaphat stat vff vnd gat her fur vnd spricht Welher Ihm{10}{10} weist ze finden der lass Inn vmb
kein guot da hinden Er kumpt sin ander vmb ein buoß nach vnserm gesatzt er sterben muss Nu gand die Iuden vssz dem
tempel vnd facht martha an vnd spricht zuo lasarus Lasare du solt nit vnderwegen lan Ihesus hat dir vast guttlich getan
Es mag vns allen nit geschaden du solt In vber das nachtmal laden So wen wir beide richten tisch wir hand guot brot vnd
braten visch Nu rustet martha den tisch vnd gat lasarus zuo dem saluator vnd ladet Inn vnd spricht heer wir hand dir ein
mall bereit das sol tu nemen an alles leid von mir vnd ouch den schwostern min Sol tu darvber geladen sin Saluator der
antwurt lasaro vnd spricht lasare ich versag dir nit Ich will dich gewerent diner bit wolluff ir Iunger wir wellen gan minem
guten frunden zu wille-stan Nu stat der saluator vff vnd gat vnd lasarus zuo dem mal vnd so sy ge sitzend dienet lasarus
vnnd martha ze tisch vnd kumpt maria magdalena mit Ir buchsen vnd schut dem saluator darvss vff sin houpt vnd buckt
sich zuo den fussen Im die ouch ze salben vnd sitzt den hinder Im nider den so facht Iudas an vnd spricht Warfur ist
Referenzkorpus Frühneuhochdeutsch 1.0.1 (https://linguistics.rub.de/ref/) 11
F078: Donaueschinger Passionsspiel Modernisierter Lesetext
dis verlust vnd salben man teilte das wol allenthalben Armen lutten man es geben sol druy hundert pfening gult es woll
Saluator der antwurt vnd spricht Schwigent still vnd loud das walten zuo miner begrtept sol sy es behalten Ir han all weg
arme man mich mogent ir aber nit states han Martha sat fur den saluator vnd spricht Heere bis tu nit sorgenvol das min
schwoster diente wol vnd mich allein diennen lat das selb ir vbel ane stat Spricht das sy ouch helffe mir damit nach eren
geschech dir Saluator antwurt martha vnd spricht Martha martha du hast vil sorgen vil dingen sind dir noch verborgen
du bist betrupt mit mengerlen sach liebe martha hab din gemach magdalena wirt Ir sunden heil Sy het erwelt den besten
teil der niemer wirt von ir getragen dz kan ich dir In der warheit sagen Martha antwurt aber dem saluator Her so lass din
zurnen sin das ist zuo dir die bitte min du hest mir doch geantwurt wol maria dir billich volgen sol Nu stat der saluator
mit sinen Iungern vff vnd gat an sin stat vnd facht an vnd spricht zuo petro vnd Iohanny petre vnd Iohannes gand zur
frist In das castell so gegen uch ist da ginfent Ir ein essel gebunden den bringen mir ze dissen stunden vnd ob des ieman
neme war der dz ze weren wer komen dar So sprechent der her muß die han denn lat er sy von dannen gan petrus vnd
Iohannes ziechend dahin zuo dem essel vnd gat Iohannes hin zuo den ab ze binden Indem kompt osias louffen vnd spricht
zornlich Ir lollharten laud den essel bliben man wirt uch anders all vertriben Es ist ein gemeiner essel der stat laud Inn
hie ich clag s dem ratt petrus Antwurt vnd spricht zuo osyas Lauß Inn gan zuo disser frist wann der her sin notturffig
ist vnd nim darby vnser eben war wir wend Inn wider antwurten dar daran sol tu kein zwiffel han trib nacher Iohannes
wir wellen gan Nu nimpt petrus den esel vnd furt In vnd Iohannes tribt In bis zuo dem saluator den so facht Iohannes an
vnd spricht Her es was vns sicher vbel gangen Ein Iud der wolt vnns han gefangen darvm das wir den esel nemen da wir
aber seitten wannen wir kemen lies er den gan zuo disen Zitten meister wil tu darvff ritten So sitz du vff den mantel min
das du dest sicher mogist sin Hiemit spreit Iohannes den mantel vff den esel vnd zuo disem stuck sollend komen martha
lasarus maria magdalena feroinca rachel nicodemus soseph von armatia maria Iacobi maria salome sama
F078-001r,33 ritana chananea vnd zuo beiden Sitten stand mit palmesten In Iren henden vnd Ioseph vnd nicode{3}
mit Irem kleidern Den sitzt der saluator vff den essel vnd ritt gegen Innen so werffen sy die palmen vnd kleider in weg
vnd fachen die schuoller an singen dis nach geschriben gesang Hit est qui venturus est in saluten populi hit est salus
nostra et redemptio Israhel Vnd nach dissem gesang so facht nicodemus an vnd spricht mit vff gehepten hendenn O sanna
dauid gottes sun dem sol man billich ere tun Der das volck hie bringt zesamen vnd komen ist in des heren namen Die
Iuden schlichen ouch hinzuo ze luogen vnd so sy dis horen vnd Sehend facht achas an zuo den Iuden ze reden vnd spricht
Wolluff ir schriber vnd ir pfaffen Ir sehent das wie hiemit schaffen loud vnß rachen dise sach das volck loufft Im doch
alles nach Vff dz gat salathiel hinzuo vnd zuckt philippen by sinen mantel hervmb vnd spricht Horr wir wellent Ihesum
sehen vnd sine zeichen die hie geschechen wie mag er so vil wunders tun Er ist doch Ioseps des zimermans sun vnd
nimpt sich an er sie gott dasmit ze zerbrechen vnser gebot Nu kert sich philipus von Im vnd spricht zuo andrea Andrea
wir wend das Ihesum sagen die lut nach Im belangen haben Andreas kert sich zuo dem saluator vnd spricht Rabi wie wol
tu disen tun sy sprechen du sollist ein zeichen tun vnd gesechen dich gern an argen list Sag Innen wz din meinung ist
Saluator der kert sich gegenn den Iuden vnd spricht Min tag die werden bald volfurt daran ich wird clarificiert furwar
so sond Ir mercken mich Ist sach das In das ertrich Ein kornli falt vnd nit verdirbt vast edle frucht den darvss wirt Min
tag die werd{2} bald volfurt daran ich wird glorificiert furwar so sond ir mercken mich Ist sach das In dz ertrich Ein
kornli valt vnd nit verdirbt vast edle frucht dan darvss wirt by min wirt ouch vast vil fucht der sullikeit vnd edle frucht
vnd welher lieb hat hie sin sell der bringen In angstlich not vnd quel welher aber die hassen tuot kumpt Im zuo ewiger
frod vnd gut wer In min dienste welle sin der sol hie volgen der lere min wa ich dan bin da wirt er wessen Wer ouch vor
we vnd not wol gnasen Der nem von mir hie disse ler min himelscher vatter erbut Im er von diß hin nend min eben
war min sell die ist betrupt gar was sol ich sprechen zuo disser stund vatter tuo mir din hiffe kund Aber ich bin darvmb
har gesangt Als dir das alles ist erkan Eerclar hie vater den namen din das ist zuo dir die bitte min Vff disse red sol ein
buchsen clapff als ob ein ein tonner ware vß dem himel gan vff das selb fachen die engel an ze singen dis nach geschriben
gesang z fili tu semper meain es et onna{10} mea tua sunt Vnd vff das gesang facht der ander engel an vnd spricht Ich
han erklart vnd wird aber erklaren Sun als du des tuost begerenn Vff dis alles antwurt naason vnd spricht Ich wird bald
hie ze stan verdrossen der tonner hat von himel geschossen Darvff antwurt achas vnd spricht zuo naason has tu die sach
fur ein gspott der engel hat mit Im geret Vff das antwurt aber der saluator den Iuden vnd spricht Ich muoß uch noch ein
lere geben disse stim kumpt nit vergeaben oder durch mine wort vnd ler Sunder durch mins vaters er Erst nu ist komen
der welt gericht der furst der welt wirt gar vernicht wird ich erhocht von diser erden Alle ding dan zuo mir gezogen
werd{2} Vff das red antwurt Salathiel dem saluator vnd spricht Wie kans tu reden vff diser erden das gottes sun sol
erhocht werden wir hand doch In vnseerglatz geschriben das cristus hie sol ewig bliben du solt wider vnser gesatzte tun
Sag vnns wer ist gottes sun Darvff antwurt der saluator vnd spricht gas vil des liechtz In uch gebrist wandlent die wil dz
liecht hie ist dz uch die funsternuß nit verzucken muß man die warhait In uch trucken welher In der vinsternuß gat der
selb in einen zwiffel stat gloubend by des liechters schin Er mogent In kinder des liechtes sin Nu griffent die Iuden nach
den steinen In ze werffen er verbirgt Sich aber vnd gat an sin stat vnd nach vil gemurmles der Iuden spricht der saluator
zuo sinen Iungen merckent Ir iunger wz ich sag Es nachet der hoch zittlich tag Die ostern als man gewis sagt vindt Nu
wirt verratten des menschen kind petrus antwurt dem saluator Heer wer wirt verraten des menschen kind Sag vns die wil
wir hie sint Saluator antwurt vnd spricht Ir werden selber Innen das welher an mich wirfft den hass darvmb so darff es
nit vil fragen Ich wil s uch yetz nit alles sagen Salomon stat vff vnd gat her fur vnd spricht Ir Iuden gand In tempel bald
Referenzkorpus Frühneuhochdeutsch 1.0.1 (https://linguistics.rub.de/ref/) 12
F078: Donaueschinger Passionsspiel Modernisierter Lesetext
Rich vnd arm Iung vnd alt Ein nuwer prophet wil hie vff stan darvmb so dorffent wir sorg han das er vns nit das volck
verker mit siner falschen lossen ler Nu gand die Iuden aber In tempel vnd facht cayphas an vnd spricht Wie wend wir den
winckel bredorer tun Er spricht er sye gottes sun vnd wil das volck hie als verkeren mit sinen falschen bredigen vnd leren
Zacharias antwurt darvff vnd spricht Ich weiß nit wie Im ze tunde ist wir dorffen erdencken eine list darmit es vns wird
In die hend darvmb so loud vns geben end dan sollen wir In hie laussen gan So mussent wir all in schanden stan Annas
der bischoff antwurt vnd spricht Ir heren vernemend hie min sag Es ist ein hochtzittlicher tag die sach wend wir hut
ruowen lan Ein gemurmele wird Im volck vf stan Er wirt vns wol vff andry zit So es vollichter bas begit Salomon antwurt
aber vnd spricht Jch lass dich sach hut nit geschechen vnd wolte Ihm{10} doch gern sehen den helffent totten nach vnser
gesatz sid das er tribt so oeden geschwatz vnd vnser volck verkeren tuot das krenckt mir min sunne vnd muot funden wir
ein der Inn verriet das wer mir zuo minen teil vast lieb In dissem so die Iuden also ze rat werden so gat Iudas vmbher
schweifft vnd gat In tempel den winckt im vryas vnd spricht zuo Im Kum zuo vns lieber gesell har Inn du magst wel
hinacht by vns sin wir sitzent hie in grossen sachen die kondis tu wol besser machen din meister tut vns all verschetzen
vnd vnser gesatze gar verletzen wir wissent nit wie er vns werd{2} sol du mochtist vns aber helffen wol damit er keme
vmb sin leben gold vnd gelt wend wir dir geben vnd darzuo schencken ein guotte gab daran du keinen zwiffel hab Iudas
antwurt Inen vnd spricht Was wend ir mir gen Ir fursten vnd her ich tun uch hie ein eyd schweren ze verratten Ihm{10}
den meister min das er muß uwer gefangner sin Vryas hat vil geltz vor Im ligen das zelt er vor Iudas vnd ant
F078-001r,34 wurt dem Iudas vnd spricht Dryssig pfennig wend wir dir geben brings tu Ihesum vmb sin leben
vnd gibst Inn vns In vnser hend Ein gut schencke wir da ouch gend Se hin vnd nim din baren sold drysig pfenning an
guottem gold Hiemit buttet vryas Judas das gelt vnd so er das enpfacht facht er an vnd spricht Nu schwigent still vnd
laud mich machen Ich wil bestelen disse sachen damit ich verratt den meister min vnd vast bald wider by uch sin mir
wirt darvmb ein guotter sold das ist hubsch gelt ich bin im hold So nu Iudas das gelt enpfacht So gat er wider zuo dem
saluator vnd den ist es gnuog vff ein tag gespielt vnd gat der propclamator her fur vnd seit denn hinderisten spricht Ihesus
ist verkoufft vmb gelt Nu horent zuo hie alle welt Morn so werden Ir furer sehen was wunders an Im ist geschechen vnd
wie In die Iuden gemarteret hand des sy kamen In grosse schand darvmb so laud uch nit belangen morn so wirt es an
gefangen da es den hut gelassen ist Als ich uch kund zuo disser frist Nach dissen spruch facht die Iuden schuoll an vnd
singt vnd In dem gat man vss dem platz In der ordnung bis in die cappel den gat Iederman heim Item morndis so man
wieder In den platz kumpt fachend die an singenn dilete etc wie das davor geschriben stat vnd nach dem gesang gat der
propclamator her fur vnd spricht Ewiger gott verlich vns krafft mit diner heligen ritterschafft das wir dich teglich mogent
eren All vns din gottlichen bot das leren darvmb wir hie gesamlot sind Nu schwigent still ir lieben kind So werdent ir
sechen In kurtzer frist wie got von den Iuden gemartert ist darvmb so land uch nit belangen hiemit so ist es an gefange
petrus nach dissem sprucht stat vff fur den saluator vnd spricht Heer meister wir hattent schier vergessen wo wil tu das
osterlamly essen mit den lieben iungern din das sag vns lieber here min so wellent wir das bereitten wol Als den billich
geschechen sol Saluator der antwurt vnd spricht gand vnd nemen eins menschen war der selb wirt komen gegen uch har
zu iherusalem vff der gassen Er treit einen grossen kruog mit wasser nement des husses eben …t da er mit sinem kruog
hin gat Sprechent zuo dem hußvater darIn wo mag das diner forum sin da der meister sich hat vermessen das osterlembly
mit vns ze essen Iohannes Iudas vnnd petre gand mit einander an alles we Nu stand die dry Iohannes petruus vnd Iudas
vff vnd gand mit ein
F078-001r,35 Ander gegen dem tempel da bekumpt Innen einer mit ein kruog vnd gat zuom brunnen gan wasser
nemen den stand sy still vnd spricht Iohannes Jr bruder dz ist wol vnser fuog das ist der mensch mit dem kruog von dem
vns vnser meister seit laud vns warten an alles leit So sehent wir In welhes huß er gat das wir Im volgen hie getratt Jn
dissem kumpt der mit dem kruog vnd gat fur die dry den gand sy Im hubschlich nach bis In den sal da er das wasser
nider stelt vnd sy hin In koment facht Iudas an vnd spricht zuo dem hußvater Wa findent wir ein einigen sal da Ihesus
nam das nachtmall mit den lieben Iungern sin zog vns das hußvater min Der hußvatter zogt Innen mit ein finger den
tisch vnd spricht bebeitten Im nach sinem gefallen Es ist fur In vnd gehort uch allen Ir mogent da wol ruwig sin mich
frowend wol die geste min Sicher mogend Ir da wol belieben das uch nieman tuot vertriben vnd wil ich rusten alle sachen
trinckgeschier vnd ouch geschbach{2} vnd waz dem meister gehort zuo damit ich Im gnuog tuo Nu gat der hußvatter
vnd git den Iungern tischlachen ein kelch vnd an das den legent sy den tisch dar vnd sitzt Iudas allem dar
F078-001v,01 zuo sin gelt ze zellen vnd gat petrus zuo dem saluator vnd spricht Raby das nachtmal ist bereit kum
nim das an alles leit Ich kan dir sagen zuo dissen stunden das wir all sachen haben funden wie du vns gesaget hast An
keinen dingen vns gebrast Ich sag dir ouch an argen list das der hußvater vast willig ist Nu stat der saluator vff mit denn
Iungern vnd gat zuo tisch vnd den loufft Iudas vnd bringt ein brates lembly oder gitzi vnd stelt das fur In das gesegnet
der saluator vnd sitzt Iudas ze vnderst an tisch Iohan
F078-001v,02 nes vf der rechten Suten des saluators vnd petrus vff der lingken vnd den nimpt der saluator das brot
gesegnet das bricht vnd buttet ieglichen ein stuck vnd spricht salvatter Vatter vnsser im himel droben din namen sol die
gantz welt loben gehelget werd der namn dein zuo kom vns dein reich allso fein Dein wil geschech auff erden gleich leibs
narung vns auch teglich reich Vergib vnß vnsere schuld als wir … vnßern auch vergeben shir. fur vnß nit in versuochung
groß Erleß vnß vor dein ibel bloß Aemen Mit grosser begird han y ich begert dis oster lamb ze essen des bin ich gwert
Ich sag uch merckent eben wie das sollich s nit me wirt ge essen hie bis das es wirt erfullt durch mich by gott in mines
Referenzkorpus Frühneuhochdeutsch 1.0.1 (https://linguistics.rub.de/ref/) 13
F078: Donaueschinger Passionsspiel Modernisierter Lesetext
vater rich darvmb so teilent vnder uch das wan ich sag uch an allen haß das ich nit trinck von dissem win bis das ich
wider by uch wurd sin das ist min lib der wirt gegeben fur uch hie vmb das ewig leben das sond ir in miner gedechtnuß
tun vnd statz gedencken an gottes sun hie nimpt er den kelch vnd geseg
F078-001v,03 net den vnd ret fur sich vnnd buttet Innen den ouch diß ist der kelch der miwen ee der fur alle welt
mit grossem we vsz gossen wird vmb ablas der sund diß sond Ir mercken lieben frund So geschicht dem menschen heil
zuo guot min sel ist betrubt In irem muot wann nement war zuo diser frist des verretters hand hie by mir ist Vff disse
red sehend die Iunger ein
F078-001v,04 ander an vnd stat der saluator von dem tisch vff vnd blibent die Iunger Sitzen vnd nimpt der saluator
ein wiss tuoch vnd gurt sich darmit vnd nimpt ein becky vnd tuot wasser vß einen nuwen zuber darInn vnd ein wisch
grunes grass dis sol der hußvatter alles zuo rusten vnd den gat der saluator vnd kniwt nider den Iungern Ire fuß ze
weschen doch zum ersten fur petrum vnd grifft petro nach dem rechtenn fuoß dar aber zuckt der petrus vnd spricht Rbay
weschest du mir mine fuß darvor mich got behutten muß Darvff antwurt der saluator also kniwend vnd spricht was ich
yetz tun dz weis tu nit wuß es aber Inn kunfftigen zit Vff das antwurt petrus dem saluator hinder sich zehan vnd spricht
Min fuß weschest du mir nit ewigklich das sol tu her nit zurnen an mich Darvff antwurt der saluator vnd spricht wesch
ich dan nit die fussze dir petre so habes tu kein teil mit mir Vff dz antwurt petrus dem saluator vnd spricht So wesch mir
nit die fusse allein sunder das houpt vnd hend gmein Darvff antwurt der saluator petro vnd spricht vnd wesch Im da
F078-001v,05 mit die fuß vnd trucknet Im die mit dem vnd kust die vnd spricht Welher hie geweschen ist der
darff nit mer zuo diser frist wan dz er wesch die fuß allein Sust ist er allenthalben rein Nu wescht er allen andern Iungern
die fuß wie petro vnd Iudas zuo letzt vnd spricht damit der saluator Jetz sin Ir rein aber nit all wir wellent wider dzuo dem
mal Nu sitzt der saluator mit den Iungern wie vor ze tisch vnd leit Im Iohannes das houpt In sin schoss als ob er schlaffe
den facht an der saluator vnd spricht wissent Ir wz ich uch hab getan so sond Ir me darby verstan Ir sprechent mir beyde
meiste vnd her vnd redent wol wan ich bin der hann ich uwer fuss gewaschen hie Als meister vnd her so luogen wie Ir
einander ouch sollent tun wend Ir In fruden leben vnd sun wann ich uch han exempel geben wie ich han getan in minen
leben das Ir ouch trugent des gelich So mogent Ir besitzen dz himelrich fur war fur war so merckent mer kein knecht sige
grosser der her vnd kein apostel werd grosser genant dann der so Inn hat vss gesant Ir werdent salig halten ir das das sag
ich uch an allen hass nit vonn uch allen ich sagen kan Ich weiß welle ich erwellet hann die warheit ich uch hie kun tuo
lieben Iunger luogent zuo Einer vnder uch wirt mich verraten der mit mir isett dissen bratten Vff dise red weckt petrus
Iohannen mit der hand vnd spricht Johannes sag vns hie an leit wer ist der von dem er seit der Inn hie verraten sol vnnser
keiner ist z das weiß ich wol Iohannes fraget den saluator vnd spricht Rby lieber meister vnd her Sag vns Iungern wer ist
der der ein verrater vnder vns sol sin wir sind erschrocken here min Saluaor der antwurt darvff vnd spricht Nament war
an argen list welhen ich bit zuo disser frist dz In gedunckt brot vss miner hand der wirt began an mir die schand Vff dz
nimpt der saluator ein schniten brot vnd dunckt die In den napff vnd buttet die Iude vnd spricht Nim das brot vss miner
hend vnd gib bald dinen sachen end Iudas entpfricht das brot mit Reuerentz vnd spricht Raby du solt mir getruwen wol
bin ich der dich verratten sol Ietz sol Iudas ein swarten vogel by den fussen In dz mull nemen das es flocke vnd den facht
der saluator an vnd spricht Ja du hest die warheit geseit des menschen sun wirt gan In leit we aber dem menschen durch
den es schicht Er wirt gevrteilt mit sweren gricht Nu were besser an allen zorn Er wer vff ertrich nie geborn Vff dise red
stat Iudas vff vnd gat zuo Cayphas vnd so In cayphas gesicht spricht er zuo Im Iudas vns Iuden wil belangenn du hest
din gelthin bar enpfangen Luog vnd gang dinen sachen nach Es wer dir anderß ein iemer schmach Soltest du vns iuden
fallen vnd die sach vor vns verhallen Iudas antwurt davff vnd spricht zuo Caypha Machent wenig geschreys darvss Er ysset
ze nacht In einem huss wenn er daselb vff tuot stan So wirt er In den garten gan da will inn in vwer hende geben wend
ir denn gern so laud In leben Vff dz facht der saluator an vnd spricht zuo den Iungern Nu ist er kert an allen spott des
menschen sun vnd durch In got Ir kind vernement mine stin Ein wenig ich noch by uch bin Ir werdent mich suochen
dar ich gan vnd mogent doch nit dahin kan Ein nuw gebot tun ich uch geben das Ir In rechter liebe leben damit so wirt
den menschen schein das Ir min lieben Iungern sind Simon symon nim eben war wann sathanus mit siner schar hat uch
versuocht vnd sich gefrowt das er uch als kernen zestrowt Ich hann aber statz fur dich gebetten das du vonn glouben nit
tattit treten ob du dich aber tuost bekeren zuo ettlichen ziten so tol tu leren vnd stercken die lieben bruder din daran
volges tu der lere min Petrus antwurt dem saluator vnd spricht Her du solt kein zwiffel han Ich wil In tod vnd kercker
mit dir gan Der saluator redt aber mit den Iungern allen vnd spricht Lieben Iunger ucj sy bekant das ich uch all han vss
gesant ane taschen sack vnd Schuoch hat uch nit etwas bresten darzuo Darvff antwurted die Iunger all mit luter stim vnd
sprechent nut vnd Iohannes facht an vnd spricht Heer du solt die warheit verstan wir hand all nie kein bresten gehan
Saluator der antwurt an vnd spricht Aber In so sand ir mercken das vwer keiner vnder wegen lass welher ein sack oder
teschen hab der denck das er Ir kon ab welher aber das selb nit hat der verkoufft sin rock hie an der stat vnd koufft ein
schwert zuo diser frist wan ich sag uch an argen list das kurtzlich hie vff diser erden an mir muoss erfult werden das von
mir geschriben stat damit min ding ein ende hat Hiemit zucht andreas ein schwert harfur zogt das dem saluator des glich
petrus ouch vnd spricht andreas Heer nim war hie sind zwey schwert als du das hest von vns begert Saluator antwurt vnd
spricht behalten die ir ist gnuog alli ding sond haben fuog verstand dis alles recht vnd wol vwer keiner die ze frauenlich
bruchen sol wann ich wird an ein end gan das vwer keiner hin mag kon petrus der antwurt dem saluator vnd spricht So
sag vns her war wil tu gan das wir nit mogent nahm kan Saluator antwurt petre vnd spricht Dar ich ietz gan das sag
Referenzkorpus Frühneuhochdeutsch 1.0.1 (https://linguistics.rub.de/ref/) 14
F078: Donaueschinger Passionsspiel Modernisierter Lesetext
ich dir da mags tu nit gevolgen mir volg aber hernach das ist min wil wann petre es wurd dir ietz ze vil petrus antwurt
dem saluator vnd spricht Mog ich nit volgen dz wunder mich Ich satzte doch min sel fur dich Saluator antwurt darvff
petro vnd spricht petre ich sag dir hie ze hand dis nacht so begand ir alle schand an mir an alles hinder sich ziehen Ir
werdent all von mir fliehen petrus antwurt dem saluator vnd spricht Heer die warheit tun ich dir bekant werdent sy Ioch
alle geschant so wil ich doch nit ze schanden werd{2} sund here mit dir sterben Saluator antwurt vnd spricht ffur war fur
war so sag ich dir petre dz sol tu globen mir du wirst min hinacht dristen verlougnen Es sige gegen manen oder frowen
Ee dz zwey mall mog kragen der han des sol tu an allen zwiffel stan petrus antwurt dem saluator vnd spricht Heer vnd
solt ich mit dir sterben So wil ich nit zum lugner werd{2} Sunder In den kercker vnd tod gan vnd liden mit dir not In
das thatheus antwurt vnd spricht Raby wir laud vns nit vertriben wir wend dis gantz nacht by dir bliben mit dir liden lieb
vnd leid das sy dir frowlich zuo geseit dir zuo hilff wend wir gestan vnd lib vnd leben by dir lan Vff dz antwurt matheus
vnd spricht Heer meister wir wend dich nit verlon das truwen sol tu zuo vnns han wir wend ouch alzit by dir wessen
vnd darvmb sterben oder nassen wir hand desselben glumpff vnd er wann du bist vnnser meister vnd her Iacobus menor
antwurt vnd spricht Ich wil hie her by dir bliben vnd grossen schand vermiden dz ich solte von dir fliehen Ich wil frolich
mit dir ziehen vnd forchten darvmb keinen smertzen dz sol tu truwen minen hertzen Antwurt Iacobus miner vnd spricht
Heer du solt mit truwen wol wann ich nit von dir fliehen sol sunder liden mit dir nott solten mich die Iuden schlahen
ze tod So wil ich doch nit von dir flehen vnd frolich an dien marter ziehen Darvff facht der saluator an vnd spricht zuo
den Iuden Lieben Iungern dz ist min gebot merckent das an allen spott daz Ir ein ander lieb sollen han vnd In rechter
liebe stan wann wa die Rechte liebe ist do wonnet got on argen list Ir weisly ich wird uch nit verlon Sunder so wirt ich
von uch gan vnd darnach wider zuo uch komen Als ir dz von mir hand vernomen dann wirt sich frowen uwer hertz vnd
hin genomen uwer schmertz Wann ich gan zuo dem vater min dem sol ich statz gehorsam sin darvmb sond ir In froden
leben hiemit gib uch minen segen wann ich nit me hie bliben kan stand vff wir wellent hinen gan Hiemit stat der saluator
mit den Iungern vff vnd gat vff halben teil gegen dem olberg da stat er stil vnd spricht Ich musz gan betten warten min
kument ir dryg vnd gand mit mir petre Johannes vnd iacobe wolann wir wellen furbas gan me Nu gand der saluator vnd
die dryg mit Im bitz zuo dem olber da spricht er den zuo Innen Min sell ist betrubt bis In den tod wachent vnd betten
das tuot uch not vnd kerent daran uwern fliß dz ir nit fallen In versuochninß Mit dissem sitzend die dryg Iunger nider
vnd tuud als ob sy betten vnd den gat der saluator von Innen vnd kumpt an den olbeg darvff sol ein kelch stan In dissem
entschlaff
F078-001v,06 en aber die dryg Iunger vnd so der her an olberg kompt knit er nider vnd falt damit crutzwiss vff dz
antlitz eins pater nosters lang den richt er sy vff die bruw mit gehept{2} henden vnd ougen In himel vnd spricht Aba
vater mog es sin So nim von mit das liden min doch himelscher vater din wil der werd volbracht In himel vnd vff erd Vff
diß falt der saluator wider vff sin antlit also lang wie vor den stat er vff vnd gat zuo den drygen Iungeren vnd vindet die
schlauffen vnd Spricht zuo Innen Simon schlaffet du in dissen sachen mages tu nit ein stund mit mir wachen wachent hie
vnd bettend das ir nit In versuochninß tretten wann der geist ist schnell im gedanck darzuo so ist das fleisch ouch kranck
Ab disen worten erwachen die Iungeren vnd erschreckent dar ab vnd tund doch als ob sy wellen betten vnd entschlaffen
wie vor vnd gat dir saluator zuom anderen mal an olberg vnd tut wie er das erst mal tet vnd den spricht er Himelscher
vater ich bitten dich alle ding sind dir doch muglich disen kelch ze nemen von mir doch sol ich sin gehorsam dir vnd
statz inn dinen willen leben vater tuo mir din hilffe gebenn Vnd nach dissem stat der saluau
F078-001v,07 tor vff vnd gat zuo den dryen Iungern vnd findent die aber schlaffen vnd spricht Mogent Ir nit
vngeschlaffen sin Er stund hie durch den min wachent vnd betten es ist zit die stund mines tods vast noch litt Ab dissen
worten erwachend Aber die Iunger vnd wischent vff als ob sy vast wellen betten den gat der saluator zum dritten mal von
Innen an den olberg vnd falt wider vff das antlit crutzwiss eins guoten pater nosters lang den richt er sich zitternde mit vff
gehepten henden vnd sol Im der blutag schweiß vss gan vnd forch samlich stun facht er also zunte runde an vnd spricht
Als vater wil tu nit miden Sunder das ich hie sol liden So gescheche recht der wille din vnd laß mich dir entpfolhen sin
Vff dise bit blipt der saluator also knuwen vnd kumpt der erst engel vff den olberg vnd hat das crutz vnd facht an ze
singen das nach geschriben gesang Constans esto fili qua ego te cu{10} sum Vnd wann der engeld dz uss gesingt facht
er an vnd spricht Sun bis stet in dinen liden wann ich wil alzit by dir bliben vnd sterckent dich In diner not du muost
erlosen mit dinen tod die verlornen durch adam vnd eua val durch dich sy werdent erlosent all darvmb gib dinen willen
darIn wann sun es mag nit anders sin Nu falt der saluator vff das antlit vnd blipt also ligen vnd kumpt Iudas In garten
vnd die plich schlichen vnd geschwot in woll vnd demnach gat er dan In cayphas huse vnd spricht Welher jr fursten wen
ir den man darvmb ich dz gelt entpfangen han so mussent ir nit lenger warten wir finden in yetz In dem garten da er
volbringt sin gebett Ir dorffent nit darst lenger rat gend mir zuo ein grosse schar vnd heissent min eben nemen war Ich
wil in geben In uwer hend darvmb so gend den sachen end Cayphas antwurt vnd spricht zuo Iosaphat Iosophat gang hin
dz ist min gebot bit pilatum an allen spott das er vns schick sine ritter schar vnd ouch sin paner zuo dise schar Sid er
doch sitzt an des keiser stat vnd vber Dz bluot gewalt ze richten hat Iosaphat gat nu zuo pilato vnd spricht zuo Im pilate
ich bin zuo dir gesant von den Iuden hie ze hant die bitten dich zuo disser frist sid du des keisers amptanan bist dz du
Innen schickest din paner ze hand darzuo dine ritter ane schand die selben mussentz ernstlich han Als du das hernach
wirst verstan pilatus antwurt darvff vnd Spricht zuo sinem volck Den Iuden wil ich ze willen werd{2} die wil ich leb
vff diser erden vnd Innen schicken lut vnd guott das red ich hie vss fryem muott gand hin vnd sumend uch lenger nit
Referenzkorpus Frühneuhochdeutsch 1.0.1 (https://linguistics.rub.de/ref/) 15
F078: Donaueschinger Passionsspiel Modernisierter Lesetext
damit ich er der Iuden bitt nement die panner mit uch dar vnd ziechent mit der Iudischen schar Nu stat pilatus volck vff
vnd gand mit der panner zuo den Iuden vnd facht Isarehl an vnd spricht Cayphas pilatus hat vnns gebotten das wir uch
gehorsam wessen solten darvmb so sind wir all bereit den Iuden ze diennen dz sy dir geseit Cayphas facht an mit luter
stim vnd spricht gand hin Ir Iuden an allen hass mit dissem verrater Iudas lugent vnd bringend de rzoufferer zuo allen
schribern vnd priesteren her volgend das uch Iudas heiß der selb den rechten anschlag weist Vff dis gebott stand all Iuden
Im harnisch vff vnd ziechen mit Iudas vnd gat Iudas ein guotz vor Innen alllen vnd so er den saluator er
F078-001v,08 sicht am olberg ligen kert er sich vmb vnd trotet den Iuden mit der hand vnd spricht Jch wil uch
geben hie ein zeichen das mit uch Ihus nit mag leichen welher ich kuss den griffent ann den selben ich verraten hann
vnd vmb drysig pfening geben das Costet in sin lib vnd leben Iudas sol den saluator ettwe dick hinden zuo schlichende
geschowen vnd all wegen den Iuden tuten das sy still stand vnd die wil die Iuden versamlet stand vnd Iudas also vmher
gat so stat der saluator vff vnd gat zuo sinen Iungern vnd spricht wen Ir gern so mogen Ir schlaffen wann ich wil uch nit
lenger straffen wolluff es nachet min stund vnd zill das man mich verratten wil der verratter wirt yetz geben end vnd git
mich in der sunder hennd wolluff lieben Hit lequiter petrus ab dissen worten erschreckend die dry Iunger vnd wuschen
vff vnd In
F078-001v,09 dem kumpt Iudas vnd falt dem salua
F078-001v,10 tor an halß vnd spricht Raby Lieber herre min von mir sol tu gegrusset sin Saluator der antwurt
darvff vnd spricht O frund warzuo bis tu komen das du gold vnd gelt hast genomen vnd verratten des menschen sun mit
eimen kuß darfft du dz tuon Ich sag dir hie ann allen zorn dir were besser du werist nie geborn Vnd vff dise red tringent
die Iuden bas hinzuo doch gruffen sy deb saluator nit an vnd stand sill den fach der saluator an vnd spricht Jr Iuden
welhen suochent Ir das sond Ir frolich sagen mir Vff dise frag fachent Iuden all an mit luter stim ze schreyen Ihesum
nazarenum Vnd tratten damit hinder sich vnd fallent nider den facht der saluator aber an vnd spricht Ihesus nazaremus
der bin ich das sag ich uch hie sicherlich Hiemit stand die Iuden wider vff vnd facht der saluator aber ann vnd spricht
Ir Iuden welhen suchen Ir das sond Ir gantzlich sagen mir Vff das frag fachent aber die Iuden all an mit luter stim ze
schreyen Ihesum nazarenum vnd tretten da
Referenzkorpus Frühneuhochdeutsch 1.0.1 (https://linguistics.rub.de/ref/) 16