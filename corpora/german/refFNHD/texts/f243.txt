F243: Erfurter Moralität. Spiel von Frauen Ehre und Schande Modernisierter Lesetext
+H
corpus: ReF.MLU
language-area: thüringisch
language-region: ostmitteldeutsch
language-type: mitteldeutsch
genre: V
medium: Handschrift
time: 15,1
reference: Hs.: Blatt (r/v), Kolumne (a/b), Zeile
corpus-sigle: F243 II-Da-V1,H
text: Erfurter Moralität. Spiel von Frauen Ehre und Schande
text-author: unbekannt
text-type: EB Erbauliche Texte
assignment_quality: Z2
hoffmann_wetter_nr: -
library: Landesbibliothek Coburg
library-shelfmark: Ms.Cas.43
date: 1450
place: -
text-place: -
printer: -
edition: Roloff, Hans-Gert (Hrsg.): Spiel von Frauen Ehre und Schande. Erfurter Moralität. Band 1: Text, Berlin 2013
(Bibliothek seltener Texte, Band 1).
size: -
language: fnhd
literature: -
notes-transcription: - Edition hat Verszählung; - Bei Zeilen in schwarzer Farbe ist der jeweils erste Buchstabe im Inneren
(bei Rundungen) bzw. entlang des zentralen Striches (bei geraden Formen) rot markiert. Dies gilt nicht für Initalen.;
- Initialen zu Beginn einer Sprechrolle entweder rubriziert oder in blauer Tinte; - die Angabe des Sprechenden bzw.
die Regieanweisung in lateinischer Sprache: rubriziert, bei Einzeiligkeit mittig bzw. leicht eingerückt, am Ende wird
jeweils Doppelpunkt gesetzt; - Text ist dreispaltig angelegt; - Spalteneinteilung ist deutlich vorgezeichnet, am beginn
jeder Spalte Initiale, deren z.T. reichhaltigen Zierschwünge über den oberen Rand hinaus gehen, angemerkt werden nur
darüber hinausgehende Verzierungen; - Gelegentlich rechtwinklige Linienführung um den letzten Buchstaben eines
Wortes oder einer Zeile, schwach sichtbar, vgl. etwa F243-234rb,01. Evntuell Linienführung ohne grammatisches
Merkmal.; - J in mehreren Varianten vgl. F243-209va,10 und F243-209va,20.; Diakritisches Zeichen; - über u, o, a
sind zwei leicht verschoben übereinanderliegende Punkte, ähnlich schräggestelltem Doppelpunkt, als ü, ö, ä transkribiert:
bei u neben Umlautfunktion wohl auch Anzeigen eines Diphthongs, z.T. bei gleichen Wörtern Formen mit und ohne
diakritisches Zeichen; - bei anderer Form des Zeichens: u; - Diakritisches Zeichen über y vgl. y’nne (F243-233va,11)
ist ein Doppelpunkt wie bei Nhd. ü.; Kürzungen; \{}&5 wellenartige Kürzung: 209vb,26 spr\{}&5ch; \{}&6 zwei
Punkte nebeneinander über einem Graphem: 234rc,07 f$ac\{}&6menta; \{}&7 Kürzung durch Hochstellung des letzten
Buchstabens:; 235rc,05 s\{}&7m ‘secundum’; vorhandener Text / verfügbarer Text:
abbr_ddd: ErfMor
extent: FnhdC: -; compl: 205ra,01-211ra,14; 232rb,21-238ra,41; 265vc,20-273ra,26
extent-size: FnhdC: -; compl: 26.245 WF
@H
F243-205ra,01 Primus nuncius cun equo in veste militari Quem precedit vnus gar
F243-205ra,02 cio qui dicit Clamans sic TRet by rumet ir sult wiche hie komet ein bote lobis riche Gauaren in der
tugende crafft der wil uch libe botschafft allen kunden vnd sagenen dem sult ir wol mit czuchten dagen wan sin gewerp
müs uch behagen deinde equitans dicit IN grosser werde syt gemeit der salden kunst ist uch bereit des sult ir alle wesen
fro Beide neder vnd ho Arm rich Junge vnd alt In freuden sult ir wesen balt Ich wil uch kunden schone ding Got aller
guten dinge orsprung vnd ein czirckel der da gat vm alles das her geschaffen hat vnd der vns mit deme tode sin Erloste
von der vernden pyn vnd von der helle banden der hat gesehin in schanden leider manchen menschen leben dem her hat
czu sture gegeben Eyn schonen lip eyn sele clar das manche die vorselwen gar Mit lesterlichen tucken damete sie sich
vorphlucken In des arges tufels cloben der vme get mit sunden toben das manche sele mit siner list Ewiglich verloren ist
des ist mit truwen got ermant der hat czu troste uch nü gesant Noch syner götlichen art Vrauwen ern dy keyseryne czart
dye susse vnd ouch die reyne vnd alles wandels eyne was sie wel das wirt uch kunt vir boten komen in korczer stunt von
den wirt vil wol gesagit Mit weme vnd wy dy reyne maget komet dazcu mit czuchte dagit deinde venient quatuor nuncij
Referenzkorpus Frühneuhochdeutsch 1.0.1 (https://linguistics.rub.de/ref/) 1
F243: Erfurter Moralität. Spiel von Frauen Ehre und Schande Modernisierter Lesetext
equitantes qui enarrant totam seriem processionis hos precedit vnus garcio clamans Wichet alle tret bysit Machet vns die
strasse wit vnd rumet wol an dissen wegen dissen Jungen stalczen degen Sü soln uch sagen mit wilcher list frauwe ere die
czarte kome ist Mit vil lobelicher trucht vnd ouch alle bernde frucht Sie leret tugent vnd czucht Primus nuncius dicit
Het ich der vornunffte pris wer ich gesperche vnd dabie wis So wolde ich kundigen vnd sagen In wilch wis in kurczen
tagen frauwe ere komet in richer czucht Mit einer lobelichen trucht Nu merket mich das ist myn ger Czu den ersten
komet eyn kranriches her vnd ruffet dem keiser gliche wicha herre wiche Ein alder herre get ome nach des aldirs gires
den ist nicht gach Gecleidet nach der alden E darnach eyn man wis als ein sne komet geryten in wisser wat Sin phert ist
wis das her da hat Zu schosse furet her einen bogen Mit einer stralen in geczogen darnach so komen czwene knaben Mit
czwene silberinen Staben Nach den gen virczen Jungfrawen czart In richer czirde wol bewart darnach czwo konigynne
Barmunge vnd ware mynne volgen in wisser wete vil stolcze Rittere stete wonen den edeln frauwen bye wie die andere
schar nü sie das sagit der bote wandels frie Secundus nuncius tunc dicit Darnach so komet ein ander schar Gecziret wol
czu prise gar Ebene uf der ersten spor den get ein alder herre vor her get nach den alden seten darnach so komet eyn
man gereten des ros ist rot vnd sin gewant Man set yn füre in der hant Ein baris swert vil blutig denselben man vnmutig
volgen nach uff siner ban Czwene knappen wol getan virczen Jungfrauwen volgen yn vnd czwu edele konigin Gehorsam
vnd besscheidenheit In rot gewant vil wol gecleit den volgen Rittere wol gemeit Tercius nuncius dicit Die dritte schar
vert nach den Die man gepriset wol mag sen die leit ein man noch siner tugent Belent wol mit bluender Jogent der treit
ein slencker in siner hant die her czu worffe hat gewant dem volget ein man vf sime gespör der ist noch swerczer dan
ein mor Sin ros ist swarcz als ein kol Sine cleidere swarcz den prufet wol wan her furet eine wage glich Mit der so wegit
her stetlich Czwene stolcze kemerer volgen ym in eren ger Iczlicher nach dem willen sin Treit einen stap gar silberin Als
es frauwe ere geordent hat Darnach gecleit in richer wat volgen nach der tugende lere den knappen virczen Jungfrawen
here darnach czwo kuniginne gemeit wisheit vnd ouch gerechtikeit Gecronet noch der koniginnen sete den volgen stolcze
Rittere mete Sie sint gecleidet alle wol In swarcz gewant als ein kol dauon der reynen frauwen schin Mus glenczer vnd
lichter sin Die schande ist ör ein weder grin Quartus nuncius dicit Die virde schar komet so wol Gecziret die man prufen
sal czu salden ist sie wol bericht der wunsch czu orme geurte phlicht Ein man die schar mit truwen furt den das alder sere
rurt der treit in den henden sin Zcwu tafeln die sint steynyn Sin bruder an siner verte Im volget der eine gerte In sinen
henden furet den ouch das alder ruret dem volget ein magit gemeit das ist die werde cristenheit die got so tuer minet hat
die ist gecleit in grine wat Sie furet eine van rot vnd einen kilch sus cristus tot vns sie dabie bewiset Ir vart die ist gepriset
Nach gotlichenn listen Mit den ewangelisten der eine hat menschen bilde der ander eines leuwen wilde der dritte sam ein
adalar der virde eyn rint sus nemet war Zcwene stolcze knappen vnurczagit volgen ön uch sie gesagit virczen Jungfrawen
nach den Donach mag man in werden sen Czwu edele konigin gemeit almacht vnd selikeit Gecleidet mit der grüne Die
leiten Rittere kune Donoch komet des wunsches trut Gotis tochter vnd sin brut frawe ere die keiserliche mait Sie ist die
gotes sone behagit Ir kumft ist uch nü wol gesait Deinde iterum veniunt q{5}tuor nuncij qui dicunt causas ip{10}ius
regine glorie propter quas est ventura quos ecian prcdit vnus garcio q{11} d{7}t TRet bie vnd witet dy enge vnd rumet
das gedrenge vnd usz der strasse wichet Der tugende ho gerichet komt noch frauwen ere ger vir knappen hubischs gefarn
her Ir botschaft wert uch kunt getan das reine wip der gute man die sullen öre wort vornemen als sie zu eren wullen
czemen vnd sich der schanden lasters schemen Deinde dicit permus nuncius Der eren konig des hymels wert Der aller
tugende begert vnd heisset aller schanden flins der mercket das frauwen eren czins Mit lastere wirt vorterbet Ja hat die
schande geerbet Jr laster in frauwen eren gewalt Sie hat dy werlt bracht manigfalt Jn der schanden strike dauon frauwe ere
dicke Sich betrubit vnd beswert Das man yr also cleine gert vnd sü czurucke schubit Sam sü sie vor dubit vnd die schande
dringit vor Nach aller werlde willekor Darumbe ist frauwe ere Betrubit also sere das sie czu aller stunde vs edels herczen
grunde woffen dicke schriet Got meyn gedriet Mit dren personen an vnderscheit Der sich vmb vnse herczeleit lies an das
frone crucze smeden durch das her vns wolde befreden vor der tiffen helle glut her gos vor vns sin reine blut Damete her
vns erloste Der hat vns abir czu troste fraw eren in die werlt gesant wan die schande gar die lant hat durch ryten vnd durch
faren Ir craft dy blent dy edeln baren wan sie ör lesterlichin phat On vil wol gebenet hat Sus ist fraw ere nach gotes ger
Jrn hoff czu beseczene komen her durch vir sache die ich wel vch nenen in vil kurczem czel vmb dy su hat got vsz gesant
das erste ist das sie vns mant vnnser lebelichen czyt Das ander das sie vns lere git Das dritte das sie vns alle glich leidet
czu deme hymmelrich Das virde das sie straffen wel die da slaffen In der sunden twalme Is wirt von yrme galme Manig
sunder gar erschricken dy vor yr gar ersticken wan sie su ane blicken Secundus nuncius dicit Fraw ern dy keiserynne czart
die nach gotlicher art volkomen an allen dingen ist dy hat gesant nach siner list In disse werlt Marian kint den dy do sint
an tugenden blint vnd sich selben erkennen nicht wan sü der tufel ane vicht Or blodes fleischs das wirt krang Das sie von
gote haben wang Die sal sie manen das sü sich Erkennen bas nü mercket mich was die wunenbernde magit vch manen
wil das wirt gesagit Sue mant mit warer mynne Mit barmeherczigeme synne Nu mercket die gemercken mügent Sü wil
das alder vnd die Iugent Manen wult ir horen wes Das wir vns vorsynnen des was wir waren was wir sin vnd woczu vnses
lebens schin Gedien mag vnd dannoch me vnd was got in der alden E Begangen mit den Juden hat vnd wie die cristenheit
nu stat vnd wie die werlt noch sal czu gan Ir tumen dit wip vnd man Da sult ir ebene prufen an Tercius nuncius dicit
Al der der werlde ein salden risz fraw ere gotes paradisz Der claren engele wunne Der patriarchen sunne Eyn sterre der
propheten Ob alle den planeten Geluttert vnd gefinit Sie glenczet vnd schinet Gecziret vnd geblümet das sich er got wol
rümet dy ist zu dem andern male komen der werlde gar czu groszen fromen Mit czwen koniginnen gemeit Gehorsam
Referenzkorpus Frühneuhochdeutsch 1.0.1 (https://linguistics.rub.de/ref/) 2
F243: Erfurter Moralität. Spiel von Frauen Ehre und Schande Modernisierter Lesetext
vnd bescheidenheit wel sie vns riche lere geben wie wir vnse cranckes leben Stercken in der tugende kraft Sie wel mit yrre
meisterschaft vns czu dem ersten leren wie wir vns sullen keren Nach orme knechte moysi Des lere vns dicke wonet by
wie das wir sullen dy zen gebot halden als sie vns gap got Sie wil vns vorbas leren me wie wir disse nuwen E Suln halden
da wir yn geseint Sin vnd die suben sacrament Bas geeren kunne Sie wil als die sunne vns mit erre tugende schar Mit
richer ere erluchten gar Der sult ir alle nemen war Quartus nuncius dicit GOtis tochter gotis mait Dy liechter wan der
tag berait Fraw ere die keiserliche frucht Komit mit lobelicher trucht Zu dem dritten male komet sie so das ir s müget
wesen fro vnd stetlichin sie gemeit Mit almacht vnd mit selikeit Zcu laden tugende bernde kint Die in tugent erstorben
sint vnd die nach gote worben wie sie ye vortorben Die wil sie laden gliche Zcu dem hymmelriche Da kume als ein tag
sie tusent Iar Got musze vns allen helfen dar Czu dem virden mal komit si dan Mit gryme sam eyn czornig man Dye
vorgebene lere tut Dem wirt besweret ouch sin mut vnd wer vff sinen acker sehit Den weis vnd dauon nicht en mehit wer
durch den grunt das necze czuhit vnd dan der vischs darusz enphlüt vnd ouch wer gegen deme winde Czu guteme floge
linde Sin vogilwerg durch nucz uf richtet vnd vehit dan keinen vogil nicht vnd wer bie einer heiszen glut Nicht machet
syne spise gut Sodas sie nicht mügen werden gar Bie den allen nemet war Wie ir hercze muge gesin Sus trubit dy frauwe
myn wan sie wirt vf dy erbolgen Die da nicht en volgen Iren tugenden wellent vnd sich gesellent Czu der schanden lere
Die wil myn fraw ere Straffen vnd ön fluchen Danach man clage suchen Got vnd sin gerichte Das sie werden czu nichte
Sus ist fraw ere us gefarn Mit iren lobelichin scharn ver schanden musze vns got bewarn Deinde venit vnus garcio quen
sequitur seruus portans gramina frondes 7 flores spergentes in strat{3} usqet ad sedimina Et iste est suus ricmus Quem
dicit IN czuchten uch alle frauwet Die straszen gar bestrauwet wol in der tugende rumen Mit mancherhande blumen
Mit wurczen mancherley Mit ruten vnd mit salbey Mit balsmen citelosen Mit lilien vnd mit rosen Mit venchel poley
vnd garthan vnd alles das die garten trayn loup vnd gras den grunen cle vnd darczu andere czirde me die Ir kvnt bewisen
Domit sult ir prisen fraw ere dy keiserynne rich Sie fert daher gar lobelich Ir sult sie eren alle glich Tunc procedit tota
turba vertutun tali ordinacione sicut pertactun e{10} per nuncios 7 unus garcio precedit turbam qui dicit WIcha herre
wiche hie komet die tugende riche fraw ere vnd or gesinde gar Mit einer lobelichin schar Gecronet vnd gecziret vnd
schone geordeniret So czirlich gesprensit Das golt gegen golde glenczit Das golt gegen deme steine Das luchtet algemeine
Sam das hoe gesterne Ach was manche stolcze derne vnd darczu koniginnen czart Set man an frauwen eren vart Ir trucht
mit tugenden ist bewart Cantores vero cantant hunc cantun LOb vnd ere pris mt schalle sult ir got erbiten alle der vns
alle werden lis Vmmermere cristen schriet das her sie gebene
F243-205ra,03 diet vmb des humelrichs genis Selig sie hergot der riche der das hoe humelriche vbir den wolken
swebin tut Selig sie hergot der werde der dy werlt mit vester erde hat gebuet vf die flut Selig sie der man vnd svnne hat
gesaczt nach syner wune an des firmamenten gang Ein gebot mit wiseme rate alle ding geschuff vel drate des suln wir ym
sagen dang Selig sie die czyt der stunde das her vns schepphen begonde glich syme bilde clar Selig sie hergot der susse
Do her sperch was lebit das musze vnder men
F243-205ra,04 schen legen gar Selig sin die namen drie vater son geist ma
F243-205ra,05 rie mer enges hercze vilt Selig sie die muter reine die den got an sunden meyne kuschlichin gar
vmbhilt Selig sie dy geburt der meide Selig sie ir swach getrede do yr son vff schreit Selig sie ör heilige lere Selig selig sie
sin marter ere dy her an dem crucze leit Selig sie sin vf ersteynde Selig sie das her die breinde der tiffen helle erwut Selig
sie das her erloste Syne kint usz ewigeme roste vnd usz grundeloser glut Selig sie die fart sines trones vnde synes ewigen
lones S sie der engele don Selig sin dy got erkennen vnd mit truwen yn stete nenen vmbe das ewigliche lon Vrow dich
alle cristelich E das dich von Iemerlich schre vnd üs vm
F243-205ra,06 merwernder we vnd üs tiffer helle se hat irlost nu blip in steter vle das du mit den engeln vmer
F243-205ra,07 me müsses singen alleluia amen hoc cantu mediante regina glorie locatur super suan sedem Et
qu{10}is regina cum suis filiabus locatur ad sedimina sua determinata Tunc nuncius confusionis q{5}si casua
F243-205ra,08 liter adveniet ventilando cornu 7 accedit per gestus amiracionis 7 dicit Ey numerdume waz ist
hie Sulchir czirde erfur ich nye vnd so tugentlicher czucht was dutet die erwilte trucht von dissen konigynnen Als ich
mich kan vorsynnen So sint sü mir gar vnbekant Min frauwe die schande hat dy lant Besaczt mit lesterlicher tat Ir hoff
gewaldiclichin stat Des warten fursten vnd öre kint der vil daryn beschrebin sint Darczu dy werlt gemeyne Sundern disse
alleyne Sint komen her czu lande vnd volgen nicht der schande vnd keren sich an yr fur nicht Ey wer ist der mich bericht
wer disse keyserynnen sie der disse frauwe wonen bie Ich sehe wol sie ist lasters frie Marschalcus Imperatricis r{10}ndit
non illi sed populo 7 dicit Swig du arges schandenvas der werlde wil ich kunden das wer disse keiserynne sie Der sulche
wone wonet bie Got der alle ding vormag Der den wunenbernden tag Erluchtet mit der sonnen glancz Der alle ding
erkennet gancz vnd aller herczin synne Hat disse keiserynne vszerwilt tzu eyner brut von anegenge ist sie sin trut Geweset
in siner maiestat Sie ist die sich gewedemet hat In der gotheite sarg In er ouch sich got vorbarg Sus sin sie in ein gestricket
vnd ewiglich vorswicket Got vnd sin amye Sam die namen drie vater son heiliger geist Die dye geben vns volleist Czu
cristlichem orden dauon der gloube ist worden Got vnd sin trut dy namen dry Alle einander wonen by Nu merket ebene
wer sie sy Nuncius Confusionis Eya wer ist sie genant Der mir das tete hie bekant Des wult ich vmer wesen fro Ia hat sie
gebulvet ho Obir der engele kore Als ich hie sagen höre Marschalcus dicit Dv tore tu czu dynen munt Ich wel es tun der
werlde kunt wie sie heisse die here Sie ist gnant frauwe ere Die werde vnd ouch dy here Dy wil vns mit tugenden czire
Dy trute vnd ouch die czarte Sie ist der czucht ein garte Sie ist aller tugende eyn orspring Der salde flus des heiles ring
Referenzkorpus Frühneuhochdeutsch 1.0.1 (https://linguistics.rub.de/ref/) 3
F243: Erfurter Moralität. Spiel von Frauen Ehre und Schande Modernisierter Lesetext
Sie ist vor gote ein blundes risz Sin humeltron sin paradisz Sü ist sin vmer werndes liecht Das vor jm vorbrinnet nicht
Sie ist yo ein crone Die got hat so schone Gar wuneclich gecziret vnd lobelich formiret Mit gyme vnd ouch mit golde
Als he sie selben wolde Tragen vmmermere Die werde vnd ouch die here Die ist gnant frauwe ere Nuncius confusionis
dicit VNd eya wer sin vmer dye Die mit frauwen ere siczin hie So wonneclich gecronet Gepriset vnd geschonet Sie sint
gar vngehönet Marschalcus dicit Das sin achte konigin Dy mit fraw ere stete sin Vnd ouch jr ingesinde gar Die nemen
stetlichin war fraw ern wo dy hene fert wer czu den salden ist beschert das her dy frauwen czu öme czuhit die schande ön
steticlichin fluhit fraw ere hat ein trut Sus nene ich sie hie vbirlut Sie heisset die almechtikeit Dy got alleine ist dinstes
bereit wan nymant so almechtig ist Sam sine götliche list Sie ist die selikeit gnant Die sich czu gote hat gewant Wisheit
so heisset die dritte Mit der alleine smitte Got alle ding gemeyne So ist die virde alleine Gerechtikeit genennet Die got vil
wol erkennet In siner gotlichin craft her ist gerecht obir alle geschaft Dye funffte konigynne Dy heisset ware mynne Die
gotis hercze enczundet vnd wol sin art durchgrundet vnd sie öme libe reisset Barmunge die sechste heisset Die libet gote
vnd ouch nam Die subende heisset gehorsam Den tod in der got vor vns leit Die achte heisset bescheidenheit Dy got von
herczen mynnet wilch mensche sie besynnet Der sal die frauwen czu jme ladin So kan öm die schande nicht geschadin
dy manchen menschen blendit vnd öm die synne swendet wer sich czu ör gewendet Nuncius confusionis HOra michel
wunder Ja wundert mich besunder vsz der massen sere warvmb die frauwe ere Das hummelriche rümet vnd freuden vil
vorsumet vnd suchet hie der werlde ring Es sin vil wunderliche ding Is weis nicht was sie meyne Er tat wert hie vil cleine
vns dynet die werlt vil gemeyne Marschalcus dicit SWig du arger schanden bote vrow ere ist komen her von gote von
dem aller gnaden flus flusset in der salden dus Der sach die werlt vorerret wie sich die schande werret In der alder kinder
müt Die sie czu lastere keren tüt Den sal sie sich bewisen vnd sal sie frolich prisen Mit tugentlicher lere die edele vnd
ouch die here die czarte vnd ouch die reine wil alle die werlt gemeine Czu tugentlichin wegin tzihin das sie die schande
mussen flin wol ym wer sulche synne hat das her wol merket jren rat der ist vil seliclich geborn Nu far von vns du helle
dorn du bist czu eren nicht erkorn Nuncius Confusionis Dicit NV wil ich in dem lande Suchen myne frauwen schande
Der wil ich sagen disze geschicht Das sy sich lenger sume nicht Sie müs jren hoff ouch siczen Glich gegen dirre spiczen
vnd ore lastere mussen komen von den wirt ouch alhie vernomen wie sie der schanden hofes phlegen vnd wie sie brucken
vnd stegen Das sie der werlt han allermeist Das git manch tufelich geist Zcu sture syne volleist Et ita recedit ventilando
cornu Et proferendo aliquas truphas Deinde veniet confusio curialerr ordinata in processione et sua vicia cun fistulis 7
tympanis et locabuntur Nuncius auten eorum pre
F243-205ra,09 cedit Dicens TRet ob ir hor rumet vnd wiche hie komit dy schanden lasters riche Mit einer
wuneclichen schar Der sult ir alle nemen war Mit ör so kumpt fraw kundikeit Homutig eyn konigin gemeit Girheit ein
frawe riche vert donoch den vil lobeliche Gyczikeit dy fressige maget komet darnach geyaget vnkuscheit darnach fert Der
ist freude vil beschert Die tragheit darnach slicht Die von gotis dinste wicht Darnach komen czwene greuen Die sint
myner frauwen neuen Der eyne ist gnant der nyt An des begin der werre lyt Der ander ist geheissen czorn Der manche
sele hat vorlorn Sust han ich dy ersten uch gnant Donach fraw schanden komit czuhant Ein koniginnen clar Mit eyner
lesterlichin schar wol geordeniret vnd wuneclich gecziret also lucifer der tuffel wel wan sie furt mit jr tufele vel Die tufele
sint öres herczen spel Hic incipitur coronacio vertutun et marschalcus Imparatricis dt NV swigit algemeyne Die edele
vnd dy reyne fraw ere die keiseryne rich Die wil uch allen kunden glich worinnen sie ist komen her Sie wil erfullen gotes
ger der sie hat in dy werlt czu fromen Gesant als ir oft hat vornomen Sie ist czu troste vns allen komen Vnus militun dicit
IR herschaft uch sie bekant Das frawen ern hat got gesant Mit eyner lobelichin trucht vmbdas das ir rechter czucht vwers
lebens von jr nemet Orkunde vnd uch der vnflat schemet durch das sie ist her bekomen Als ir wol hat vornomen der
werlde durch ein gemeine gut dy da ist leider gar vmbehut vor manchen valschen tucken dy wolde sie gerne drucken Gote
zu lobe sust ist jr fart wer vor lastere sie bewart Der volge ör vnd lerne Alle ör tugent gerne Die lern on dye kunst der sete
Gelernt her die so mag her mete Ön volgen in die selikeit do öm ist wernde hort bereit do duncken on tusent iar eyn tag
dy freude nymant vollen mag In dem sin ergrunden Nu hutet uch vor sunden vnd vor lesterlicher tat dy schande flit das
ist myn rat vnd cleit uch in der tugende wat Imparatrix dicit Got der durch vns mensche wart hat mich gesant an disse
fart dy werlt zu berichten vn zu bekeren das sie mit tugenden meren Vorbas öres selbes selikeit Ir konigynnen syt bereit
Das ir zcu hofe komet her Horet wes ich müte vnd ger Des wil ich von uch nicht enper Miles Dicit IR edeln stolczen
frauwen wert Min frauwe mutet vnd gert Das ir er huldet schone vnd enphat von ör dye crone Als uwern werden wol
geczemt wan uwer iglich dan genempt Ir czepter wedder vnd jr lehin Das sie wil dabie bestehin So wil myn frauwe lere
gebin wie der mensche sulle lebin Das her in tugenden möge swebin Omnipotencia Dicit IR frauwen ir hat wol gehort
fraw eren der keiserynen wort Der reynen vnd der sussen wir wullen vnd mussen vnd suln ör sie vnderthan vnd müszen
gewalt von ör enphan wol uf wir woln czu hofe gan Et ita oms{10} surgant cun hoc cantu O virgo virginun castita
F243-205ra,10 tis liliun medici na criminun Inte est omnis gracia humi
F243-205ra,11 litas sanctitas castitas virtus victoria fides spes 7 karitas benignitas tempe
F243-205ra,12 rancia paciencia spirirualis disciplina 7 obediencia Per graciam quan invenisti versun Salua nos
regina celorum laudantes te mater 7 spes orphanorum Tunc permanentes stantes in gradu Imparatrix suscipit eas Dicens
IR werden czarten frawen myn Ir sult mir wilkomen syn Prudentia dicit GNade edele keyserynne wir sint durch uwere
mynne Czu uwerme houe komen her vwer wille vnd uwer ger In hummel vnd in erden Musse erfullet werden An
vns wie ir die czeigit Wir sin czu uch geneiget Das ir vns gebyten sult Wie ir frauwe selbin wult wan wir sin uch von
Referenzkorpus Frühneuhochdeutsch 1.0.1 (https://linguistics.rub.de/ref/) 4
F243: Erfurter Moralität. Spiel von Frauen Ehre und Schande Modernisierter Lesetext
herczen hult Imparatrix dicit Vil czarten frawen ir redit wol Als ich s uch wol vorgelden sal vwer schonen cronen rich
vnd vwer czepter woneclich Die sult ir mir hirvf gebin vwer lehin vnd uwer lebin Das ist eygentlichen myn Darvbir sal
ich gewaldig sin Ir sult es wider von mir enphan VVnd ewiglichin daby bestan Das sal czuhant an uch ergan Justicia
dicit Dy edele keiserynnen gut vwer wille vnd vwer mut Sal an vns hie hute irgen vnse erbe vnd vnse lehen Czepter vnd
krone Nach tugentlichem lone Imparatrix dicit TRet her in uwer tugende craft vnd enphat von mir gemeinschaft Mit
uwere lobelichen trucht Mit truwen vnd mit ganczer czucht Obediencia Dicit FRouwe des sin wir bereit Czu geben vnse
sichirheit In uwern hulden wuln wir lebin Gemeynschafft woln wir gerne gebin Vch vnd allen luten Die czucht vnd ere
truten Imparatrix ad urtutes Den kus der hoen werde Nach mynes herczen girde Erbite ich uch an dirre stunt Sust tun
ich uch gemeynschaft kunt Mit truwen kusset mynen munt Et ita osculentur Imparatricem hoc cantu mediante Pax
eterna ab eterno patri huic domui Pax perhennis verbun patris sit pax huic domui pacem pius consolator huic prestet
domui Imperatrix dicit vertutibus IR frauwen her nu knit neder vwer len enphat weder vnd nemet es in sulchir geschicht
Das ir jme abe tretet nicht Noch uwerme rechte wy das ist Virtutes respondent Des helff vns got der werde crist Et
quelibet regina habet vnun mi
F243-205ra,13 litem penes se qui recipit ab ea coronan 7 ceptrun Et cun imperaterx dicit ricmun subsequentem
Isti super ponunt cornas reginis 7 porrigunt eis ceptra Imparatrix dicit IR werden frauwen gemeit Almacht vnd selikeit
Gerecht wistum der synne Barmunge vnd ware mynne Bescheidenheit vnd gehorsam Ir werden frauwen lobesam Nu
enphat von mir vil schone vwer iglich ein krone Darczu das czepter guldin Sal vwer eigentlichin sin dy crone in golde wol
durchslagen dy sult ir in ein tzeichen tragen Vwer wisen synne Ia sit ir konigynne Den tugenthafften luten Das czepter
ich beduten Das ist vil ebene vnd slecht Das ir sult stercken uwer recht vnd dem numer getreten abe Der sag an dem
richen stabe hanget dabie nemet war Er sulde zunichte werden gar Al uwer herschafft vnd aller dinge obir craft E ir das
riche crencket vnd an öm erwencket Ir en betelt er Jar vnd tag Das beczeichent uch der sag Die wol geczirte blume Die ir
meren rüme Traget uf deme czepter ho Obir der crone dye mercket so
F243-205ra,14 Das sie den got beczeichent Der vns das leben veichent vnd die sele erfrischet We öm weme he
vorlischet von dem hat ir lip vnd leben Der hat uch gut vnd ere gegeben Der swebit ubir uch so die blut Obir dem richen
stabe tut Den ert nach uwere tugende craft So mugit ir werden segehaft An aller lesterlicher schar Nu nemet uwere
tugende war vnd flit in tugent wo ir mugent Sus cziret uwer hoen tugent vnd merket wie ir die cronen tragit Als ich uch
iczunt habe gesagit Ir sit dy gote vnd mir behagit Misericordia Dicit VRaw ich wil myn cron enphan Ane czwifelichen
wan vnd myn czepter guldin Das ich wil barmherczig sin Sint ich den namen habin sol Der barmunge das tut mir wol
Nu mich hat got daczu erlesen So wil ich vmmer barmig wesen Wan gotes son der werde crist Selber barmherczig ist
Sin barmherczikeit erwüt Der grundelosen helle glut Sin barmunge vns gnade tut Karitas Dicit Fraw ich wil myn cron
enphan c Das ich wil rechte mynnig sin Sint ich die ware mynne byn Genant so wil ich mynen syn Keren uf ware libe
mynne Ich wil yn myme synne füren der waren mynnen van wan myne hat geseget an Gote der ye mynnig was dy ware
myne schickte das das menschlich kune gar genaz Thobias Dicit Vraw ere keiserynne gut Min sin myn hercz vnd ouch
myn mut Ist barmherczig an aller stunt Ich ben darczu so gar enczunt In der waren mynne Sus habe ich myne synne
An den hoen got gewant Tobias bin ich genant von neptalym bin ich geborn vnd han czu disser schar gesworn Dy hy
vor mir stet gecleit In ganczer schone vnd werdikeit Die in der wisse stet gecleit Zcu dyenen ben ich bereit Gewesen
alle myne tage Den stap den ich zu leiten trage Der ist vil gut den blinden her tut den weg sü vinden vnd warnt sie vor
dem valle vorstoszen merckt das alle hat uwere hercze erbarmen vbir die gotis armen Ir süt ir stap daran sie clebin wan
sie uwere gnade lebin Nu prufet abir vorbas me den blinden ist nach den stabe we Her qwillet vnd ringit Bis her ön czu
öme brengit Wan her ön dan czu öm geuehit vngerne her ön von öme let her flust yn ebene in dy hant Mensche daby bis
ermant Der waren gotis mynne Dy halt in dyme synne Ab du nach gote wilt stegen So salt u warer myne phlegen Nu
mercke so der blinde man Nicht vorbas ane stap mag gegan Sus mach tu mensche numer komen Czu gnaden ab dir wirt
benomen dy gotis myne die dir mag fromen Signifer albus GOtis son der ware crist Der aller werlde scheppher ist Der
lies schouwen sinen knecht Sine götliche gerecht In siner hoenn maiestat he sach in einer wisen wat Gote siczen schone
In syme höchsten trone Der hat ein buch in syme schos Das her mit sobin slossen slos Das sint die subin sacrament Die
sint der cristen fundament Do horte her eine styme grös Die durch das humelriche dös Dy schrey gar creffteclichen wer
ist der eren riche Der vns entslissen wulle Das buch was in der helle Noch in den aptgrunden Noch in des meres vnden
In hümmel nach in erde Nymant der hoen werde Der es entslissen torste wan got der humelfurste Des edeln konigis
dauitis stam Crist des waren gotis lam Der vns entslos der helle bant Der nam das buch in die hant Vnd slos es uf mit
siner craft Nach gotlicher meisterschafft Do das buch wart vff getan Do quan gereten ein wisser man Sin phert was wisz
vnd sin gewant Eyn bogen furte her an der hant Mit einer stralen in geczogen Czu schosse furte her den bogen Der boge
vnd das wisze cleit Bedutet der werden cristenheit Bestetiunge vnd begingen Dy mit den czwen czungen Barmunge vnd
ware mynne Bestete ör begynne Vnd ist mit on vil wol behut wol ym wer ebene noch ön tut Nu mercket alle wie vns
crist Syne gnade gebinde ist Das wir die sele mogen ernere vnd vns der schande wol erwer wonen wir den tugenden by
So werden wir der helle fry Ich bin ör leiter so der man den tugenlichin sente Johan Sach ryten in der wisse Sus nem
ich war mit flisse Disser czweier konigin Der ich ein orkunde bin fraw ere uwern hoff suche ich mit yn Obediencia dicit
FRow ere ich wil myn cron enphan Das ich wil gehorsam sin Ich bin gebange wy got wil Mit dem so han ich tzu schaffen
vil Gehorsam das an öm erwarp Das her an dem crucze erstarp Darvmbe wer gehorsam ist vnd volget der götlichin list
Referenzkorpus Frühneuhochdeutsch 1.0.1 (https://linguistics.rub.de/ref/) 5
F243: Erfurter Moralität. Spiel von Frauen Ehre und Schande Modernisierter Lesetext
Den eret got der ware crist Temperancia dicit Vraw ere ich wil myn cron c Das ich wil bescheiden sin Sint ich s bin
bescheidenheit Genant so geb ich s mynen eit wer mit mir bescheiden sie Dem wil ich vmer wonen by Der vnbescheiden
ben ich fry Abraham dicit Vrauwe ere ich heisse abrahan Bescheiden vnd gehorsam Bin ich als ich czu rechte söl Mensche
hore prufe mich wol Bis bescheiden an aller stat vnd gehorsam das ist myn rat Gehorsam das an mir erwarp das myn
geslechte nicht vortarp Adam der den gehorsam brach der muste liden vngemach Jamer vnd herczeleit So erwarp ich alle
selikeit Dauon das ich gehorsam was Bescheidenheit die schickte das Got mynen son mich opfern hisz Des gebotes ich
nicht en lisz Min son ich nan vn furte ön hin vf eyn berg do wolde ich en Geopfert han mit myner hant Da das fur was
enprant Myn kint ich wol vor mich buchte das swert ich drate czuckte vnd wult es habin da ermort vnd wulde habin
nach gotis wort Myn kint sus geopphert han do hies mich s vnderwegin lan Ein engel der das swert befing do sach ich
das myn wille erging Ein stere in deme gedorne Der was mit syme gehorne Behangen an eyme ryse Den oppherte ich
czu prise vnd lobete den humelischin got Mensche halt sin gebot Bis gehorsam in den tot do ich do tet das got gebot do
globte her den samen myn Czu meren sam der steren schin Darvmbe mensche prue myn swert wie got gehorsam von
dir gert So we öm wem sin scharffer ort Mit dem orteil sin ermort So her sin gerichte git Bescheiden syt czu aller czyt
Das dutet dir das ysen Das wil ich so bewisen Vsz dem ysen wirt gemacht Woffen mancherhande slacht Dy sin zcu allen
dingen gut Weme ouch bescheiden ist der mut Der ist gote vnd den luten wert Sus fure ich czweierley tugende swert Der
lere alle gemeyne gert Signifer ruffus dicit Eya ihesu warer crist Mit wundern du gewundert bist Das vns ducht vf der
erden Ein wunder dyner werden Vnder vns hie wundert Noch sin von vns gesundert Heymeliche wunder Der wundert
vns besunder Ouch dine götliche macht Hat wunders vil czu liechte bracht Dem menschlichem kvnne Ist mit wundere
gar durchperlt Gegin dinen wundern ist die werlt An ören wunder gar ein wint Die hemele kore erfullet sint von dynen
wundern vnd dy luft die erde wasser vnd der helle kruft von dynen wundern das geschach Das sente Johanes do sach
Dich in dyme trone Ein buch entslissen schone Do quan eyn wiser man gerant Eynen bogen furte her in der hant Gar
ingeczogen was sin geschos Da wart entslossen das andre sloz Do das buch wart uff gethan Do quan gereten ein roter
man Sin cleider warn rot vnd sin phert her furte in syner hant ein swert das was bar von blute rot das beczeichent vns
die not Das Jamer das die cristenheit Von yrme anbegynne leit wan der gloube erarnt ist Mit dem blute das vns crist
Larte an dem crucze gissen darumb sie es nicht en lissen Sine Jungern dy jr blut Guszen das man daryne wut vnd ander
merterere vil Die bis an des todes czil Jr leben gabin vn warn bereit Czu sterbin durch die cristenheit durch got vnd durch
gehorsam vnd mit bescheidenheit alsam der czweier frowen bin ich gnant Ein leiter wan myn rote gewant Beczeichens
vnd myn rotes phert vnd myn blutvarbes swert Darvmb mercket alle Das mit todes galle vnd mit gehorsam ist behert Der
cristentun sam eyn wert Grimet vnd brengit frucht Nu mercket die schone trucht vnd lerent tugent vnd czucht Prudencia
dicit Vrow ere ich wil myne cron c Das ich Wil gar wise sin Sint ich die wiszheit bin gnant Das mir sin alle ding bekant
So wil ich in der wiszsheit leben wan wisheit wonet by gote beneben Der die ware wisheit ist Mit wisheit fant her sulche
list Das her dem argen tufele ab Brach sin lehin das her ym gab Wisheit ist aller dinge orhab Justicia Dicit FRrow ich wil
myn cron enphan c Das ich gerecht wil vmer sin Sint ich bin die gerechtikeit Genant so gebe ich s mynen eyt wer myner
tugende wonet by das her vor gote wirt eyn czwy Geblumet in der ewikeit wer myne hoe tugende treit Salomon Dicit
Vraw ere czarte keyserin Min mut myn hercze vnd ouch myn sin Nach wisheit vichtet vnd quelt Gegen gerechtikeit myn
hercze spelt Min name der ist so bekant Salomon so bin ich genant Des richen konigis dauidis kint Got dem vndertenig
sint Alle creature Gehure vnd vngehure Mir vorleich in myner iogent Synne wisheit vnd togent Her quan mir in den
troume vor vnd gab mir drierhande kor der sulde ich kysen eyne der susse vnd ouch der reyne der ware got sus zu mir
spr{5}ch Nu kus wilt u vff erden dach habin vbir richin solt Gesteine silber vnd golt Beide burge vnd lant Adder kus das
dyne hant Musse werde segehaft An alle dyner vynde craft Addir wilt u wisheit Die drie waren mir vor geleit Da sprach
ich scheppher myn Erluchte den tvmen dyner din Der din volg bewaren sal Darczu bedarf ich wisheit wol Mich duchte
das vnd ist al war Ein cluges hercze erluchtet gar Mit wisen synnen brichet vort vor alle craft vor allen hort Sus kos ich
czu der wisheit dauon myn name ist worden breit darvmb ir Jungen ir alden Jr sult das hercze valden Vnd es gar ebene
flechten Czu der wisheit vnd czu den rechten Sus halt ich mich zu yr swercze vnd trage ein lichte kercze Die mich den
weg beschowen tut Das ist gar ein wiser mut Dem alle ding sint bekant By dirre kerczen so sit me ermant die ist ebene
vnd slecht das ir alle sult sie gerecht vnd volget der gerechtikeit das vnrecht sal uch wesen leit dauon myn hant dy kerczen
treit Signifer niger dicit IN gotis tougen das geschach Das sente Johannes sach Ein buch entslissen gotis lam Czuhant
ein man gereten quam Sin phert was wis vnd sin gewant Ein bogen furte her in der hant Mit eyme scharffen phile Obir
eyne cleine wile Das ander slos wart uf gethan Do quan gereten eyn roter man Sin cleit was rot vnd ouch phert Vnd furte
in siner hant ein swert das was czu beiden ecken scharf do man das dritte slos vf warff do quan gereten ein swarczer man
der furte swarcze cleidere an Sin pfert was swarcz als eyn bechsteyn An synen seten das wol scheyn das her gerechter
dinge wilt vnd wisheit in dem herczen hilt wan her mit vesten banden furte in synen handen Eyne wage dy was glich Mit
der so wuge her stetlich Beide widder vnd vor her wug noch der rechten kor Disser swarczer man der was Ein orkunde
mercket das Rechtes das wir sullen pflegen vnd es wislich nach rechte wegen was das beste sie getan Sus glich ich mich
denselbin man der in der swercze quan gerant vnd furte ouch in myner hant Die wage czu orkunde Das wir schanden
vnd sunde Obirwegen mit gerechtikeit Sus ist der cristentum gebreit Mit wisheit mit dem rechten Die widder den tuffel
vechten Mit gotis hulffe wullen Die suln sich gesellen Czu dissen czwen konigynnen So mugen sie gewynnen Gotes vnd
der werlde gunst Das sie vormit der helle brunst Sie haben vil tugentlicher kunst Omnipotencia dicit Fraw ere ich wil
Referenzkorpus Frühneuhochdeutsch 1.0.1 (https://linguistics.rub.de/ref/) 6
F243: Erfurter Moralität. Spiel von Frauen Ehre und Schande Modernisierter Lesetext
myn cron c Das ich mit den tugenden myn vil vmmer sin almechtig vnd daruf so betrechtig Das ich wil leben in gotes
craft Das an mich nicht sie geschaft worden des alden tuffels macht Der da qwelt tag vnd nacht wie her den menschen
crencke Darvmb mensche schrencke Mit tugent in das hercze din Vnd beheldes tu dy tugent myn So enphlus tu wol der
helle pin felicitas Dicit Vraw ich wil myn cron enphan c das ich wil vmer selig syn Ich in gotes werde leben müs Ich
mache manchem sorge büs Czu salden got vff erden quam Czu salden got die menscheit nan Czu salden got vorgos sin
blut Czu salden got die helle erwüt Czu salden manche sele erlost wart usz der tiffen helle rost Die salde ist aller werlde
trost Moyses Dicit Vraw ere ich volge diszer schar die ist gar lobelich geuar Vnd den czwen konigin gemeit Almacht
vnd selikeit Mit den mich got belenet hat Nu volge mensche das ist myn rat vnd crefte dich vff gotes werg So kan dir
nicht czu hoe eyn berg Gesin du en vbirstrebist ön wol Ich was der gotis craft so vol Do ich mit pharaone rang den ich
mit gotis craft betwang Als manche pine an öme erfant Ich bin es moyses gnant Min craft von gote teilte das mer das
ich da durch enphürte eyn her Vnd ertrenckte gotis vynde vil Sus ging ich in der salden czil darnach mit craft mir got
erschein da wurden in dissen herten stein Geschrebin wol die czehin gebot Als sie mir gab der hoe got Darumb mensche
prufe mich Der herte steyn beczeichent sich Der starcken hoen gotescraft Damete du wol wirst segehaft An des argen
tuffels strit der uf dich treit gar steten nyt Dy ho gebot dy da sint blebin An dem steyne wol geschrebin Beduten vns die
selikeit die got selben hat an vns geleit dy sult ir alle so bewarn wan ir von hynnen sullet farn das sie uch vor der helle
sparn Ecclesia Dicit Got hie an ende vnd ane begunst Syne götliche kunst Mit wundern sogar ist durch regen Das aller
wundere sin geswegen Dyner heymelichin wunder wundirt vns bisunder Die dine craft gewundert hat In diner hoen
maiestat Als din götlichir sin geryt Dauon sente Johannes gyt Der sach an eyme orte Des humels vsten eyne phorte Do
sach her dyne toügen Mit geistlichin owgenen Her sach dich siczen schone In dyme hochsten trone Vmbe den tron da
warn vier Vsz erwilte schone tyer Das eyne was gebildet gar Nach eyme woniglichin ar Das andere eyme ochsen glich
Das dritte das was freiszlich Nach eyme leuwen wilde Das virde eines menschen bilde hatte mensche mercke mich woczu
disse tyr beczeichin sich Es sint die ewangelisten die mit ören listen den fulmemunt der cristenheit haben czu salden wol
geleit Marcus lew Johannes ar Lucas rint vnd mensche gar Matheus als sente Johens sach Sus ist das cristeliche vach In
almacht vnd in selikeit von anegenge usz geleit Darume prufe menschen syn Das ich der czweier leiter byn vnd bin es die
cristenheit genant mir ist leider das bekant Das die schande mit örre craft An myme volke ist segehaft Darvmbe bin ich
komen her Durch got vnd durch frawen ere ger Dy eren hoff hat here genomen Sie ist allen czu troste komen Ir craft sal
manchen menschen fromen Imperatrix ad oms{10} virtutes Ir edeln koniginnen Ir sult in uwern synnen halden uwere
tugende len den sult ir numer abe gesten Ir sult dy werlt mit czucht bewarn das sie in uwern tugenden farn der mensche
ist seliclich geborn den sie czu frunde han erkorn der ist gewis des trones des hymmels vnd des lones das got den synen
teilet mete Mensche lerne yre tugende sete warvmb das wil ich dir sagen Du lebest in al kurczen tagen Die schir ein ende
nemen an dir darvmbe mensche volge mir Bis tugenden by das mus dir fromen Gedencke wovon du siest komen Vnd
was du mit dem lebene sys Vnd wie din leben sam ein ys Zcusmilczet vnd vornichtet Darnach uch alle richtet vnd süt an
tugenden mir benebin Ab ir wult ewiglichin leben wan ir syt ein vorgenglich stoub Ir frauwen hat myn vrlob habit gotis
und mynen seyn Dy uwer muszen vmer phlein vnd aller der die nach uch stein Tunc virtutes vadunt ad sua sedimina
infra hunc cantun q{12} ewangeliste canunt in mediate finito ricmo imperatricis superdto{10} Et eccl{11}a ascendit equn
adq{11} cantus fit 7 ita vocatur ad conuiuium Tota pulchra es amica mea et macula non est inte fauus dis
F243-205ra,15 tillans labia tua mel 7 lac c Johannes Dicit Gebenedite mait gemeit vnd gotis brut frow cristenheit
Ein muter aller cristen wir vir ewangelisten Sin dyner begin ein fullemunt Du hast uf eynem vesten grunt din ewig werg
gesencket das numerme gewencket das ist uf den vil starcken got Marien son von des gebot hymmel vnd ouch die erde
wart du bist eyn susze brut yme czart das hat her durch des wisen munt Gelobit dich vor mancher stunt Sus ist bewart
din fullemunt Lucus Dicit Der riche got der ware crist Der konig oben allen konigen ist Vnd aller wisheit vmbevang In
salomonis mynnen sang lobit her dich vil reynes trut Sam salomon tet syne brut her spricht ach amye Die alles wandels
frie Du bist schone obir al An dir ist nicht vorselwit mal Din mvnt von honige flusset Der sussekeit genusset Manche
sele die du furest heim Dy reyne melch der clare seym vnder dyner czungen qwillet Die mit sune stillet vor gote mancher
sunder ruf Durch das her dich so susze geschuf Der ruf von diner suszen wat Der ruchet vor alle aromat Der ruch vor
alle wurcze gat Matheus Dicit Der winter vnd der kalde schur Dy winde vnd ouch dy regene sur Dy sint nü vorgangen
gar Dy schonen liecht gevar Durch das gras uf krichen Dy wingarten dy richen So susse von ör sussen blut Der winter
vns beczeichin tut Die herte czüt vor gotis geburt Do mancher wut der helle furt Der schur reyn vnd wint Gar stille nü
gelegen sint Das ist manche plage hart Dy got tet er he mensche wart Dy turkeltube dy ist komen Der styme hat man wol
vernomen Das ist der hoch gelobte crist Der gar an alle gallen ist her ruffet stant vf frunt myn vnd kom her du salt by mir
sin kom her von dem werden liban das ist der cristeliche stam kom her vnd enphach dy crone dy man dir gibit czu lone
dy salt u tragen schone Ecclesia incipit hunc cantum coadiuuantibus ewangelistis Et ipa{10} dicit hunc ricmum O lampas
c ICh bin s eyn liecht der ewikeit von anegenge usz geleit Ich bin s die cristenheit gnant Dauon den cristen sie bekant
das cristen cristenheit vnd crist Mit namen nicht gesundter ist hör mensche wie gros dyn name sie Bis criste cristelichen
bie Vnd der liben muter sin Vnd mercke wol die lere myn Ich gisse dir der salden gusz Derselben sacramenten flusz Die
heilber der sele sint Dem der da ist von sunden blint Von dem lebenden ryse Ich mich dem glouben spise Dye Jungen
vnd die alden Die sich czu gote halden Min helfe vnd myn rat ist gut dem der da hat er verten mut vor deme helle fure
Jo gebe ich ouch czu sture Die worme in der masse Dem der vs rechter strassse Der hicze ist gar enczundit vnd in den
Referenzkorpus Frühneuhochdeutsch 1.0.1 (https://linguistics.rub.de/ref/) 7
F243: Erfurter Moralität. Spiel von Frauen Ehre und Schande Modernisierter Lesetext
sunden sundit vnd wem so gar entget dy craft das an ym ist na segehaft der bitterliche tot dem helfe ich dicke us gersser
not Mit truwen als mir got gebot Ew{11}ngeliste canunt hunc versun Tu dei saturitas c Marcus Dicit Vraw cristenheit ir
czarte mait Jr syt die gote wol behait wan ir mit ym erfullet sit Nu uch vil siner salden lit Ir sit ein ölboum vnd der schrin
Da man den cresem slusset yn Ir sit so clar vnd also czart So schone an tugenden wol bewart Ir sit der salden ein bluender
ast vwer liechten formen glast Gegen uwern werken glestet Die werg sin vberlestet Der tugentlichin wonne Das sie alsam
die sonne vor gote geben wedder glancz Ir sit an allen tugenden gancz Mit zuchten ein wol geblimter crancz wol syner sele
der nicht sin gut Schemelichen wuchern tut vnd der nicht genumet hat Keine gabe an keiner stat von eyne vnschuldigen
man der mit den ewiglichin ban vnd nympt den götlichin segen wan got der wil sin stete pflegen mit siner barmherczikeit
hör was ysaias seit we uch die den vngerechten knecht Durch sine gabe tun gerecht Vnd brechin die gerechtikeit Den
gerechten abe is wirt uch leit wan man uch czu der kirchin treit De nono terciun notabile Mensche prufe das dritte gut
das dich zcu der helle keren tut vnd in die ewigliche brunst das komit von einer snoden kunst vnd von rechter girheit dy
leider die selen vil vorleit we alle den dye das pflegenen Das su girlichin stegen Nach vnrechtem gewynne vnd das uf öre
synne keren vnd seczen vnd öre sele leczen Die girheit nach gute irlecht Sü tut den babist vngerecht vnd syner kinder vil
Dy sü leitet an das czil Der symonien die sü tut keren in der helle glut Sie swechit ouch die fursten Dy in der girheit
dursten Grauen frien dinstman Sü wol czu roubin machin kan vnd do czu leider manchin dip Sü ist dem tuffel also lip
wanne keyner missetat Die helle bas erfullet stat Sam von der girheit Die alle die werlt hat bebreit zcu gute findet sü
manchen funt Ör ist so wyt ir girische slunt Das sü nymande erfullen mag Sü quelit nacht vnd tag Beide spate vnd frü
Sus gewynet sü nymer rü In stetir quale lebit sü süs Es spricht sente Jeronimus Dy girheit vil cleine pfligit Der masze
vnmasze an yr ligit vnd wan sü alles das vorslint Das sü czu fressen yrgin fint Danoch ist nyrgen sat ir darm Su hungert
vnd ist alles arm Danoch frisset su vmbe sich Mit tyres czenen girlich wan alle werlt su dauwen wil vnd güt sü twinge der
hunger vil Darumb ein heiliger man Sie wol der helle glichin kan Dane sü wirt nymer vol was su vullet su blibit doch hol
Darumbe der czwilfbote spricht Wer czu der vnkuscheit pflicht vnd ein iglich gyrer Der in girlichir ger Noch gute quelt
mit valschir list Das des tuffels dinst ist kein erbe in gotis riche her hat wan es ist ein sulche missetat Das in ir got treit
vil grossen hasz Darumbe her selbin spricht das Hutet uch vor aller girheit Der grossen has myn hercze treit vnd eines
iglichin menschin leben Sal nicht nach übirmasze streben darumb salomon spricht der girer wirt erfullet nicht der den
schacz czu ym czuhit vnd den czertlichen truhit vnd hat doch davone keine frucht wan des ewigin todis sucht Darumbe
mensche habe den mut zcu begernde nicht vnrecht gut Das dich von gote keren tut Decima plaga egipti Die czende plage
dy was arg Alczu kreftig vnd alczu starg damete das lant was vmegurt Alles das der ersten geburt was das müste legen tot
Sus leit das lant gemeyne not Die plage hub an dem keiser an Der müste dem tode zcu pfande lan Syn erste kint das da
starp darnach der tot gemeyne warp An grafen vnd an frien die müsten sich vorczien Er ersten kinder darnachher slug der
tot neder mit vngefug dy ersten kint so wyt das lant 7090 was das starp von ym czuhant Sus totte her da vnd hie Beide
lute vnd vyhe Tyr vogil fische alsam Jr ersten geburt der tot ön nam In egipten die plage quam Decimun perceptun moysi
Das volg das mit den vihe erstap Als is die plage an ym erwarp Das dutit die dy vilich leben Den menschlich orden ist
gegeben Eyn vihe lebit als eyn vihe Also lebin alle die Die jr E bewarn nicht So we dem menschen wer dy bricht Das her
vorkebesit sin genos Des lebit aller gnaden blos Darumb der vil hoer got Gab das czende gebot her sprach mensche ich
wil dich wern Das du nymer salt begern Eynes andern mannes wip Also sal der frouwen lip Nicht eines andern mannes
Begern ab sü des bannes der ewikeit wil ledig sin wer do behelt die lere myn Der irwirbit wol der engele schin Decimun
perceptun quo ad eius permun notabile Mensche mercke dis gebot das dir der hoe czarte got Gegebin hat czu halden Des
salt u also walden Das du bewaris din elich lebin Das dir czu halden is gegebin vnd lebe nicht also das vihe Das ane orden
lebit alhie wilt u elich orden habin Gancz vnd daran nicht ensnabin So salt u prufen sere das drierhande lere In disseme
gebote beslossen sin das erste das du icht or schin Es sie das wip es sie der man wer elich leben wulle han Gancz vnd gote
geneme So das is gote czeme der sal ein gancz hercze tragin Der man der las em wol behagen Sin wip wie sü gestalt sie
Dem wibe sie ouch die lere bie Das sü ör icht la gefallen bas Eyn andern man ich weder das Nymere geneme in sinen mut
Das sü doch sere sunde tut Das schoner icht sie dem sin gegat wer sulchin wusch im herczin hat Das he durch schone
libe treit vnd nicht durch die gerechtikeit Der schone der he so begert vor gote in grossir sunde wert Der werlde schone
ist öm nicht Als sente Gregorius spricht Die erdische schone Gewynnet schanden hone wan die hoe des humels tron wirt
uf getan do got sin lon Gibit den die es erwerbin we den die so ersterbin das sü der werlde schone gern vnd gotis lon also
enpern der werlde schone die ist toup Sü ist gar ein vorgenglich stoup Darumbe mensche achte jr nicht vnd merke sente
Job der spricht von wibe ein mensche wirt geborn der ist czu korczem lebene irkorn vnd wirt erfult mit manchir not her
get vf als ein rose rot Die snellich vorblicht Sin leben von ym wicht Sam ein schin der do vorget Nu wartev Wy din lebin
stet vnd wisse das der susse crist Nicht sulchir schonde begernde ist Basilius darumbe seit Crist gotis son ist nicht gemeit
Des libes schone sodas en icht Ör lüste wan her wil jr nicht Sundern ön gelusten kan Der sele schone da prufe an vnd
habe den schon gelast Den du an dyner sele hast Des got gelustet vnd hat wert wer wertliche schone gert vnd dencket in
dem herczen sin Solde gene schone frauwe sin Din wip so wer dir vmer wol Nymant also gedencken sol Es sie Wip addir
man wil her gancz elich lebin han So sal her sulch begirde lan De eodem scdem notabile Nu prufe mensche vorbas me
Der andern lere bie beste Die salt u mercken ebene wie du mit dyme lebene Dyne E also bewaris Das wil ich dir sagen wie
Man findet manchin uf erden hie Die habin gancz ör E vnd doch der sele tun so we das we ön das sü y worden geborn wan
jr wert leider vil verlorn Das sin man vnd wip Die da cziren ören lip Nach kundeclichem orden vnd ön vil sunde horden
Referenzkorpus Frühneuhochdeutsch 1.0.1 (https://linguistics.rub.de/ref/) 8
F243: Erfurter Moralität. Spiel von Frauen Ehre und Schande Modernisierter Lesetext
vnd darczu manchin bosen geist Das tun die frauwen allermeist Dy da gern ander mane nicht vnd habin zcu hochfart sich
bericht So sneczerlich das manig man Jr müs begern wan he sü an Mit sinen ougen blicket Dauon ör hochfart schicket
Das czu sunden wirt enczunt Es spricht der guldene munt Es sie ein man adir ein wip Dy also cziren ören lip Das des
menschen oügen Czu ön czin gar tougen Der sü durch jre czirde set Ab keine sunde davon get So volgit doch danach
bereit Das gerichte der ewikeit wan sü leider schencken Die gift damete sü trencken Dy tumen mancher gert ör nicht
Darumb ein prophete spricht Mit gotlichir wicze Des wibes antlicze Sam ein furig wint das ist wan sü mit kundiclichir
list Ein hercze schire enczunden das mit gedancken sunden Owe der czirde der man treit Also in rechter kundikeit Die
czirde die vorselbit gar Dem menschen eine sele clar vnd machit sü vngeneme vnd gote widderczeme Darumb got dyn
vngemach Clagit als der prophete sprach Do wir an aller czirde gancz volkomen gar an allen schrancz Dy hat ich schone
an dich geleit Darume Jeremias seit Owe der tochter von syon da ist alle geczirde gegangen von das ist mensche dy sele
din Die gotis tochter solde syn Die her also geczirdet hat Owe das dy mit missetat Manchir macht also swach Darvme
der prophete sprach Dy in den sunden triben schracz Ör antlicz worden is so swarcz Sam koln dy do verloschin sint Or
schone is worden also blint Das sü an der strasse von der sundin vnmasse Gote sin gar vnbekant Der sich hat von ym
gewant Darumbe die arme sele clagit Mit dem heiligin der do sagit Ich bin leider yemerlich worden dem miste glich Der
asschin vnd der gestippe Das komet von deme gelippe Der sunde die dich swellit vorswerczit vnd vorstellit Das du bis
vngeneme gar darume mensche nyn des war wy du din elich leben habis das du dine sele icht begrabis In der tiffen helle
glut Nym das gar ebin in dinen müt fluch kundikeit das wert dir gt Item de eodem terciun no{5}bile Das dritte mensche
prufe bas vnd in din hercze sencke das das du icht lebis sam ein vihe An dinem lebin uff erden hie wer vilich lebin vf
erden hat Als eynen vyhe es ym ergat Ich meyne dy ebrechere Die do sin leider lere vornunfticlicher wicze Sü sin an dem
antlicze Gote glich gebildet vnd sin sogar vorwildet An menschlichem synne Ebrecher vnd ebrecheryne Das sü an vilichis
leben Ör menschlich leben habin gegeben wan sü erkorn habin eyn E Die sal sin stete vmerme Gancz vnd vnvorsalwit gar
So we jm wer das nymet war das eyns vorkebist syns gnos die sunde ist leider alczu gros wan wer so sinen orden bricht In
vilich leben her sich flicht Das vihe in syme miste lyt Der tut is stincken czu aller czy Des stanckes der ebrecher pfligit
Diewile her in den sunden ligit Das clagete Johel criste her sprach in synem miste Es das vihe vorfulet gar desselben nam
micheas war her sprach durch sin vnfletikeit Is öme ein sulch stang bereit Doynne her vorfulen müs Nu merke ebrecher
was du tüs Disse rede trit dich an wan du bist sam ein vihe getan du lebest sam ein mensche nicht darüme eyn wiser
meister spricht we uch armen luten die Beczalt süt czu dem andern vie wan ir leider nicht en hat Menschliche vornunft
vor missetat hör armer ebrechere wie rechte du vnmere Bis gote vnd aller werlde gar wan du der sunde nymest war das du
dynes reines bette smes vnd eines andern wip erspes Die sunde gote wider ist Sü stincket sam ein fuler mist vor synem
reynen antlicze Der wise sprach mit wicze wer durch syne crancke lust Die her czuhit in sines herczen brust Das her ein
ebrecher wirt Gotis her darumbe enpirt Sine sele her darume vorlusit Do wider he erkusit leider tumpheit vnd vnflat
Sunde vnd alle ör missetat Sin laster das her tribit Gar ewig bie ym blibit wan sine sunde fugit das das gotis czorn vnd
ouch sin has Nymmer sin geschonet nicht Des tagis wan her obir ön rieht Noch erhört nymandes bete vor sine grosse
missetete dir her gar freuelichin tet vnd keine gabe her enphet Das her vmmer werde erlost her müsse buwe der helle
rost vnd den ewiglichin slag So we jm wan der Jungiste tag Ist kunfftig mit dem fure So wirt öm gnade ture So we öm
wer sich hat verworcht Der tag ist sogar vorvorcht wan gotis czorn wirt veste das alle des humels geszte Dauor erbeben
müssen wan got an henden an fussen vnd an syme herczin wiset synen smerczin Der wirt den sundern alczu grob von
dem tage spricht iob der tag ist des czornes tag den nymant danne vormiden mag Der tag ist der vinsterheit So wirt die
sunde vorgeleit Der tag ist gnant der not Do manchir sunder blibit tot Der tag wirt so gros so starg her wirt so bitter vnd
so arg wan hemel mit der erden Mus alles erwegit werden Ach sunder wo wilt u dane sin Es spricht sente Augustin Owe
wye rechte enge vnd ach wie rechte gedrenge werden dort der sunde wegen Die hie nicht wan der sunde pflegen Obir ön
ein czorniger richter siczt Der blut üsz sinen wunden swiczt vnder ön die helle vffin stet darusz ein dampf mit hicze get
Ja stet czu öre rechtin han Ör sunde die sü tut beschant Die rugen alle selbin sich vnd schrien richter herre rich vnd zcu
der lincken siten Ör alle tufel byten die sie czihin in helle pin da sü vmer ewig mussen sin vszen die werlt stet und glüt
Innyn jr wissenheit su müt In fures hicze we jn wart So we dir sunder diner fart war wilt u dane keren dich wan nymant
mag vorbergen sich Das ist ouch gar ein swerlich wesen wan du macht numer do genesen hinder dir so blibit gar Der
werlde lust der du war Neme alle dyne tage vor die so ses tu nicht dan clage Jamer und herczeleit vnd das für der ewikeit
So we wan das gruweliche wort von gote in czorne wirt gehort Get hen ir vorfluchtin die myn ny geruchtin In das fure
vnd in die pyn do ir do ewiglich must sin Nu has tu sunder wol vornomen was dir von sunden mag bekomen darumb halt
mit rechte din e Den czen geboten bie geste Als sü vns got gegeb{5}in hat Nü hute dich vor missetat So wirt din wol czu
Jungist rat Recapitulacio decem preceptorrum Mensche nü hoör vnd merke mich die czen gebot die lere ich dich Mit
einer korczin lere die salt u vmmermere Tragen in dem herczen din Ab du wilt erbe des hemels sin Nu prufe mensche
das erste gebot vorchte fle vnd mynne got vnd gleube das her alleyne sie Gewaldig dem wone bie Das ander nym in dynen
munt Vnnuczlich czu keiner stunt Das du meyneide bie ym swerst Domit die sele din vorscherst Das dritte halt die vire
wert Des suntages got von die begert Daran salt u din erbeit sparn vnd dich mit guter tat bewarn Das virde du mercken
wol solt Ere vater vnd muter vnd bis ön holt Sodaz man truwe an dy spor Erbeite ön in dem alder vor Das funffte mercke
das ist not Du salt nymant sterben tot Bis zcu der volleist nicht gewant Dyn rat en morde nach din hant Das sechste du
salt kuschs wesen Ob du vor got wilt genesen Bis kuschs an alle dyner tat So Wirdit dyner sele rat Das sobinde bis nicht
Referenzkorpus Frühneuhochdeutsch 1.0.1 (https://linguistics.rub.de/ref/) 9
F243: Erfurter Moralität. Spiel von Frauen Ehre und Schande Modernisierter Lesetext
eyn dip vnde la dir nymer wesen lip Eynes andern gut das dir nicht czemt Dauon die sele der tuffel nempt Das achte bis
kein valschs geczug du salt nicht ligen nach en trug Nymande wan is wirt dir gut her ist selig wer die lere tut Das nünde
du wol merken salt du salt begern mit gewalt zcu vnrechte nymandes schacz Mit roübe vnd mit vorsacz Das czende in
dyn hercze schrip du salt begern nymandes wip Noch wip nymandis man wan grosse sunde lyt daran Mensche dicz sin
die czen gebot die dir der hoe globte got Gab zcu halden dyme leben den salt u also sin beneben das du die sele also
bewars das du zu Jungist dem tufel icht fars der uf dich leider hat gesworn wan du zu freuden bis geborn Die her durch
hoffart hat verlorn Ecclesia de sacramentis Wol uch reyne werde mayt Das ir der werlde hat gesait Getruwelich die czen
gebo t Als su der hoe globte got Gegebin hat czu halden Den Jungen vnd den alden wol alle den die su bewarn das sü an
rechteme leben farn den ist des hymels lon bereit Nu sagit werde maget gemeit Der suben sacrament craft Domete man
wirt segehafft An des tuffels listen die sagit vor den cristen Jr sult sü wisen vnd leren das sü die suben kunen eren vnd
Wo jr craft sie czu gewant wan sü die heiligen habin gnant Der cristen siben heilikeit Nu sagit werde magit gemeit wie jr
craft gelegin sie wan wer jn ist mit truwen bie Der wirdit wol der helle frie Ecclesia de sacramentis Wol öm wer gute rede
trutit wol om wer sich darczu erbutit Das her gerne horit gut wol öm wer danne darnach tut Das her sin erbeit nicht
vorlusit vnd nach der lere die werg erkusit Dem ist vmer wol geschenn Mensche du salt vmer volgen den vnd trit ebin vf
ör gespor Die dir das gute sagen vor vnd volge irre lere vnd fluch die vmmermere die dir tun boser lere schin von den so
czuch das hercze din Nu sagit ir ewangelisten Den reynen werden cristen Tut die sacrament bekant wan ir czu leren syt
gesant Dy werlt den cristen gloubin Ir sult dem tufil roubin Aller siner valschin list Der stete leider wider vns ist Beide
stille vnd vffinbar Mit syner tuffelichin schar In eyme grymmen louffe vns czu schedelichem kouffe Nu sagit die dy craft
der touffe Prologus ad septem sac{6}menta An ende got vnd an orspryng din craft die sachit alle ding An manchin wilden
wundern doch ist an die besundern Der wilden wunder allermeist du vater son und heiliger geist Du götlich mensche
und mensche got dir wundirt alles din gebot Ja nam die hoe gotheit An sich vor vns des menschin cleit vnd die formen
sine knechte Sus bis tu von vnseme geslechte Ein cristen und nicht mit der tat wer also den namen hat Der mag der sele
nicht bewarn wer cristlichin wil vor sich farn Der sal dem gloubin wonen bie Sodas her mit den wercken sie Ein cristen
wan das sacrament da her in cristen ist geseynt das her die icht vorwandele An yme icht missehandele Mit tötlichin
sunden Die cristenlichin bunden Mit des tufels rate entstricket dy craft der sacramente ersticket An öm gar das yrm wer
s geschüt dan in der helle dich einer dyt do ön hen sin sunde keren tut Nu ist erweichit mir myn mut Also das ich durch
frow eren bete me durch got an die erbeit trete vnd wil der sacramenten craft Segen ane meisterschaft wan ich leider nicht
en kan vare die meisterliche ban des louffe ich uf der brache der snoden spotter rache Mich leider dicke leczit Min sin ist
nicht geweczit Nach wol geseczit nach dem snete Als is nach der naturen sete An manchem menschen wercken kan Sint
ich byn sulchis synnes an So bit ich dich vil czarter got Das din hulffe vnd din gebot Mir helffe nü czu sprechene Also das
ich gerechene Nach dynes lobis prise Dy sacrament bewise Mich an sulche strasse Das ich an rechter masse Den tumen
luten tu bekant Als ich sü czu latin fant In eyme bucheline beschrebin Der sacramenta der sint sobin Das sint die syben
heilikeit Der alle cristen sint gemeit wol ön der sich czu den soben czüt vnd sobin houptsunde flut Der ist ein selig muter
gebarn wer sich vor der helle wil sparn Der sal die sibinde wol bewarn Permun sacramentun baptismun Werder mensche
prufe mich Das erste sacramente wil ich Dir sagin vnd dich leren Das salt u vmbe eren Das ist die edele touffe wert Der
got czu cristen orden gert wan her die touffe selbir enphing do her in dem Jordan ging vnd ön Johannes touffte In des
wassers louffte Nu prufe was die touffe sie wan der touffe der sint drie Die eine touffet in wassers flut Die man in cristeme
orden tut Die louft die ist gemeyne Gar edele vnd reyne Die andere in der blutis runst Geschyt dich ouch die gotis gunst
Mit dem tode die sü erwirbit wie in dem blute her stirbit Das du durch got das gicze tar Der dritten touffe der nem
war Marian der gotis ammen Die von gotis geistes flammen wart erluchtet vnd entprant Do ör die touffe wart bekant
von götlicher meisterschaft Nu prufe mensche der toufe craft was da die gesemte flut Gnade an dyner sele tut Die touffe
ist ein lebeniger flüs Ein luter born ein susser düs Ein abe waschende vnde Aller erbe sünde die vns von aldere erbeit
an die touffe sü abe waschin kan Sie ist ein liecht der salden crancz Ein widderscheppherynne gancz des humelischin
trostis Su ist des ewigin rostis Ein vorlescherynne der sele ein susse myne Ein widdertrocz der tuffele schar vnd aller
bosen geiste gar Sü ist von gote üsz geleit Ein sacrament der cristenheit daryn sich manche sele cleit Item de baptismo
scdm{11} notabile Mensche hab die toufe wert vnd wisse das ör hat gegert hievore vil manig heilig man dem ör craft wart
kunt getan Darvmb des propheten munt Rif usz ruwigis herczin grunt zcu gote herre erwasche mich Also das ich werde
glich Des kaldes snees wisse Isayas riff mit flisse Waschit uch alle gemeyne vnd blibit bie gote reyne Dem propheten was
bekant wie es vmb die touffe was gewant Ein konig was der his manasse In israhel der widder dy e lebete vnd widder gotis
gebot vnd erete manchen aptgot darüme jn der propheten schar Strafete ön stille vnd vffinbar des trug her ön vil groszen
has Mit orme blute machte her nas Die gasse vnd die strasse her totte ör vszer mosse vnd synen nefen ouch alsam den
werden ysaiam den lies her furen yemerlich vsz der stat bie eynen tich Da her sine marter leit vnd ön voneinander sneit
Mit einer segen dy do holczern was Da bat der arme ysaias Das öm doch geruchte czu gebene Einen waszers trung sime
armen lebene do sante öm got czu derselbin stunt Einen waszers tropphin in sinen munt domete he die sele lies darümbe
man das waszer hies Syloe das spricht gesant domete sie wer der toufe gemant Die got sendit den synen Das lies her wol
erschinen wane da üsz eyme steine flosz ein wasser reyne Den moyses in der wustene slug Das was ein vorczeichin gnüg
Der edelen reinen touffe Dieselbe wassers trouffe Mit blute üsz cristes siten flos do her hing an dem crucze blos die toufe
ist vor gote gros Item de eodem tercium notabile Naaman der was ein frie furste von syrie Edil riche vnd czuchtig vnd was
Referenzkorpus Frühneuhochdeutsch 1.0.1 (https://linguistics.rub.de/ref/) 10
F243: Erfurter Moralität. Spiel von Frauen Ehre und Schande Modernisierter Lesetext
doch müselsuchtig vszecczig vnd vngeneme den luten wedderczeme der quam czu gotis knechte der do was zu rechte Ein
prophete in der iuden lant Ehzeus was her gnant Der hies den fursten naaman Sich baden in dem Jordan So worde her
gereynigit wider Der sieche ging das ufer neder vnd erwusch s sich vnd wart gesunt Deme propheten was das kunt Das
in des Jordanes louffe Got wolde enphan die touffe Von Johanne syner münen kint Der ön doynne toufte sint Darumb
got vor mancher stunt Sprach durch des propheten munt hör mich iacob vil seliger stam ich wil myn wasser lobesam vff
den dörstigin giszenen Die dorre mus beflissenen Ich wil usz gissen allermeist vf dynen samen mynen geist vnd mynen
segen rechte Gisze uf din geslechte das ist der cristen orden den ist der segen worden vnd die reine wassers flut Darynne
man die touffe tut Darumbe got emanuel Sprach mit dem wisen ezeichiel wane ich uf der erden vonen uch geerit werden
So wil ich uch zusampne lesen vsz allen landen das sal wesen So wil ich uf uch reyne flut Gisse die uch reyne tut Mit
sinen reynen vnden von alle uwern sunden vnd wil uch einen nuwen geist Gebe czu guter volleist Nu mensche merke
vnd prufe das wy mochte der prophete bas Die touffe dir gekunden Dy dich tut frie der sunden darumbe gotis son do
sprach do her ging uf der erden dach wer anderweit nicht wert geborn In deme wassere der ist vorlorn vnd in dem geiste
der mag gesin Kumer in dem riche myn vnd da her siner Jungern schar In die werlt zu sante gar her sprach get vnd lerit
Die lute czu der touffe kerit vnd sprach wie do gleubis sie vnd der touffe wane bie der wirt selig vnd blibit by vns In dem
namen des vaters vnd svns vnd in des heilgin geistes namen Die sullen yn myme riche entsamen Nu mensche hab die
touffe wert Der got mit guten werken gert vnd das den glouben nicht beswert De confirmacione scdm{11} textun Das
ander sacrament das merckt Damete man die toufe sterckt vnd das cristeliche lebin Dorch was vns got daz habe ggeben
Jn wilchir ordenunge Js heiszt die firmenunge Also man die lute firmit damete man sü tyrmit zcu volkomener cristenheit
Mensche dir sie das geseit Das es creftenunge ist gnant Zcu einer stetikeit gewant wan es ist ein czeichin gut Des cruczis
das der bischof tut Nach cristelichem rechte Das man gotis knechte Daby erkenne müsse Der reyne got der susse In
dem ewangelio hat vnse herre gesprachin so Czeichent die gar heiliclich Die da gleubin nü an mich Darumb die heilige
cristenheit Ruffit mit dauite der da seit Crist bestetige czarter got Das an vns dyn hoe gebot hat geworcht vnd gemacht
Des cruczis czeichin obirvacht Den tuffel vnd alle syne list Die stete vf vns vechtende ist Dit czeichin furet man durch
crist Item de eodem s{7}m notabile Mensche nü fure din czeichin so das es din sele werde fro der es in gedruckt ist
Mensche es hat der susse crist Das czeichin bewiset in langer stunt Als vns ezeichiel tut kunt Got sprach myn myn volg
man czeichen sol Mit tow T man sal is czeichin wol Taw ist ein reine czeichin gut Das dem tufele leide tut wan is ist dem
tufele glich Darümb got von hymmelrich Synen knechtin das gebot Ir sult die alle morden tot An weme man nicht daz
czeichin fint Das geschach da vnd ouch sint Es geschüt nu vnd müs geschen An wem das czeichin nicht wert geschen das
ist des fronen cruczis gestalt der wirt in den tot gefalt Darumb got geboten hat zcu schadin syner hantgetat Also Johanes
ewangelista gicht Die lute die des czeichens nicht Gotis an orme bilde tragin Die sin ewiglich erslagin Sü müszen liden
Jamers not vnd mugen doch nicht gesterbin tot Der tot dan steteclich sü flüt wan sich ör grosse quale czuhit In ein vmer
werndis leben dem ewig iamer ist gegeben In der tiffen helle glut Nu mensche nym in dynen müt wie du das czeichin der
cristenheit furest das dir sie bereit das lon der ewigin selikeit Item de confirmacone et{7}m no{5}bile Mensche schicke
vnd fuge das das du das czeichin furest bas des cruczis wan der iuden dit Den got ein czeichen arg beschit do moyses
die czehin gebot Schreip als sü öme gab der hoe got vff deme berge synai virczig tage was her öme by Dywile macht dy
snode schar Ein kalp das was von golde gar Das betten sü an vor got Moises das czeichin do gebot Das trug her in beden
henden sin Jn czwen taffeln steynyn Da her von dem berge trat vnd sach öre missetat vor czorne wart ör leben dy steine
die da warin geschrebin dy czuwarf her czu hant das kalp wart von öm gar verbrant das puluer sete her in den bach vnd
betwang die armen iuden swach Das sü das müsten lassen Moyses sprach czu den phaffen wer gotis sie vnd sin begert der
gurte uf sine huf ein swert her sie bruder addir nicht An wilch man das czeichin sicht So das man in dem barte sin Eynen
tropphen guldin Dy sal man alle morden tot Sie taten also her ön gebot vnd strechin wedder vnd vort Da wart vil manig
man ermort Den man also geczeichent fant Mensche dabie sin wir ermant Des czeichins des vns ist gegebin zcu vorne in
cristlichim lebin das din orkunde wesen sal der cristenheit so wol dich wol fures tu das czeichin ane missetat So wol dich
wan din ende her gat wan dyner sele wirt gut rat De matermonio terciun sacramentun Nv mercket das dritte sac{6}ment
das got czu salden hat gesent vnd bestetigit vmmerme Das ist die reyne luter E DarInne got selber wart geborn Sü ist von
anegenge erkorn Geheiligit vnd gewirdigit ho Su ist beschrebin vns also Die e ist czweier menschin haft vorstrickit mit
der gotis crafft Eynes manes vnd eines wibes Jres mutes vnd ires libes Jr synne vnd ires mutes vnd ouch darczu ires gutes
zcu libe vnd zcu leiden Sullen sü sie vngescheiden wan die got zcu sanpne her stricket Dichein mensche voneinander
schicket Su enpinde danne der tot Die e der hoe got gebot Durch czweierhande selikeit das erste das sie dir geseit die e
dy czwey czusampne bint die e dy edilt vnd hoet dy kint Nach einem reynen geslechte Das andere prufe rechte Das man
vnkuscheit myde gar vnd der man des wibes war Neme in elichir czucht Nicht anders wan durch eine frucht zcu lobene
vnd zcu eren gote Die e ist von gotis gebote Bestetigit in ein rechtis leben Die e got selbin hat gegeben Die e mus hoe vor
gote sweben Item de m{10}rimonio scdm{11} notabile Do got geschuf den ersten man Dem lis her werden vndirtan Alle
creature Gehure vnd vngehure der wart von om gnant adam her gab den tyren allen nam Do sprach got der reyne Es ist
nicht gut alleyne wesen eynes menschin leben wir wullen schicken öm beneben Ein gehulffin der öm sie Glich der sal ym
wesen bie In eyme slaffe das geschach das got ein rebe us adam brach Mit fleische usz syme libe vnd worchtis czu eyme
wibe vor adam so furte her das Adam der rede nicht vorgas her sprach das bein ist eyne Geworcht üsz myme gebeyne vnd
das fleischs ist worden gar von myme fleische nü nemit war das mensche das let vnder weyn vater vnd muter die sin pfleyn
Referenzkorpus Frühneuhochdeutsch 1.0.1 (https://linguistics.rub.de/ref/) 11
F243: Erfurter Moralität. Spiel von Frauen Ehre und Schande Modernisierter Lesetext
vnd blibit by syme wibe Dy her syme libe hat erkorn czu eyme gegat Got von sulcheme lebin hat Gesprachin wachsit vnd
drut vnd meret uch das ist gut vnd erfullet das ertriche Die e sal beidersijt sie gliche Nicht velschlich vndirmengit was
also die e volbrengit Dy ist wol seliclichin geborn wol ön der su also hat erkorn wan der wirt nymerme verlorn Item de
eodem terciun notabile Wer der e wil sin benebin vnd elich wil czu rechte lebin der lebe als hievore ein wip der was vil
reyne ör schoner lip das man so schones nicht en fant Susana was das wip gnant Joachim so hies ör man dem su was
eliche vnderthan Czwene alde richter namen war Eines tages der frauwen clar In öres selbis garten darynne begonden sü
ör warten dicke heymelichen Su quamen czu jr geslichen vnd sprachin susanna reyne der garte ist yczunt eyne vil schonste
allir wibe las vns mit dyme libe Haben vnsen willen gancz dem reynen wibe ör varbe glancz von yrme libe licht entweich
Sü wart gar rot vnd darnach bleich vnd entsegete sich der czweier gar Die alden sprachin nü nyn war Entwer erfulle vnse
ger vnd wes aller sorgen ler Adir wir geczugin uf dynen lip Das du siest eyn snode wip vnd das wir dich erwischit han Mit
eyme Jungen fremden man vor susanna sprach mit vorchten Jch ben ein gar vorworchte Jch lide an allen enden not volge
ich uch nicht so bin ich tot Erfulle ich abir uwer gebot So sundige ich wider den richen got mir ist besser das ich uch
vorkyse wan ich die sele vorlise Do ören ernst die czwene man Erkanten do griffen sie su an vnd furten sü czu gerichte
Jr valsche geczug czu nichte machte do das reyne wip Czu dem tode orteilte man do oren lip Do man su sam eynen dip
gebant Ein Junger sprach alczuhant her richter wy ist hie gericht Dy fraw ist noch verorteilt nicht Dy man hat übirczugit
wer weis ab man lugit vnd his das man die alden schit Als es got syme herczin ryt vnd sprach czu dem eynen man vnder
wilchen boüme hat sut getan vnder eyme phrimboume der erste spr{6}ch der ander vnder eyne kirschboyme iach do sich
die rede czweyte so des wart das volg von herczen fro wan da genas das reyne wip dy alden vorloren ören lip Darumb
mensche halt dyne E Vnd vnreyner sunde widderste Bis gerecht an dyme leben Das die zu haldene ist gegeben So hat
dich got lib vnd wert dy e den tufel tut ir vert Got ör czu kuscheme leben gert Q{5}rtun sacramentun de ordine Das
virde sacrament ist gut vor aller missetat behüt Ein edel usz erwiltis leben her ist selig wer öm ist beneben Als is gesaczt
vnd gegebin ist Der mag erwerbin das ön crist Cronet in syme throne Mit hymmelischir crone Das ist der pfefflich orden
Dauone der gloube ist worden vnd die craft der cristenheit Jst gewitet vnd gebreit her ist geistlich vnd wertlich welch
mensche darczu kerit sich Das her den cristengloubin lerit Adir mit guten bilden merit vnd der werlde freude flut vnd
sich czu gote alleyne czuhit Der ist selig herkorn wan her czu gnaden ist geborn Darumb der heilige orden ist Ein tugent
dy mit richir list den gloubin buwen kan he wiset den weg vnd ouch dy ban Der ewigin selikeit Deme der den orden treit
vnd alle den dy noch des lere gebin der orden der ist gote benebin wan her selbin den enphing do her uf der erden ging he
nam den orden an der wat An eszen an trincken an aller tat An leren an guten bilden her floch die werlt wilde vnd larte
dy freude der ewikeit wer also den orden treit dem wirt ein ewig lon bereit Item de eodem scdm{11} notabile DO got die
werlt in sunden Sach swumen sam in vnden Tut der vischs in wagis flut des wart beswert sin gotlich müt zcu noe sprach
her dich bewar die werlt wil ich vortilge gar Mit des wagis flute darumb dich behute vnd din gesinde alleyne das ist von
sunden reyne Noe die rede vorchte Eyne arcken her geworchte Als öm der hoe got gebot des vormeite her den bittern tot
Selb achte slos her sich daryn Ouch müste mit öme dynne sin vil manig creature Gehure vnd vngehure Da die plage ein
ende nam Noe usz der arcken quam vnd buwete einen altar vnd lobete got vnd leiste gerne sin gebot vnd hutte sich vor
missetat Des wart sin ewiglichin rat Noe ist ein iglich man Der die valschen werlt sit an Der sich mit laster her gussit da
su mit valscheit vbirflussit vnd buwe der arcken rechte Der sie von noe geslechte vnd ouch get vmb wute wer sich wil vor
or hute das ist der reynen orden So mag ön nicht ermorden Daryne dicheiner sunden flut Darumb den orden dünckit gut
Jacobum der da sagit der man ist seliclich betait der anefechtunge lidet durch got wane ön prufet gotis gebot Darnach
enphet her schone Die ewigliche crone dy öm got gibit czu lone dy das lebin ist gnant wer czu dem orden ist so genant
Dem wirt das humelriche bekant Item de ordine terciun notabile Mensche habe den orden wert vnd wisse das sin hat
gegert hievor vil manig heilig man helyas was ym vnderthan Mit der spise vnd mit der wat An gotis dinste an aller stat
Ein ruche kocze was sin cleit vnd hatte vmbe synen lip geleit Zcu gurtil eyne schaffishut Sin gebet was gote trut Das her
die reginwolken slos Das nicht der regin uf erden gos wol dry iar die entslos her seder Das is begonde regin widder In der
wuste lag her vorsmacht virczig tage vnd virczig nacht Das he weder as nach trang Durch got der es öme saite dang wane
he in eines furis wis Gefurt wart in das paradis Johannes gotis touffer Der da sin vorlouffer Der werlde was czu troste vnd
der die in deme roste Gelegin hatten manig tag Ouch elichen orden pflag Dauon sin name ist hoe gestegin Der hat das
hoe wort erkregin Das von wibe ny gewart Geborn ein son so rechte czart vnd heiliger sie nüwan Johan vil edeler mensche
da dencke an vnd ere den orden wo du macht Durch got der sich in den orden slacht vnd vor dich an dem crucze vacht
De penitencia q{11}ntun sacramentum et permun notabile Das funfte sacrament nu sol Ein iglich sunder nü prufen wol
Ach das ist so susse Es ist ruwe bichte vnd busse wol öm der sü czu rechte tüt Eia sü ist so rechte gut dem menschen der
da sunde flüt Vnd sich nicht me daczu geczut Der vormidit den ewigin rost Su sint der sele ein hoffinder trost wan su jr
spelnde freude gebin vnd ouch darczu das ewige lebin Sü sint doch erczte rechte gut vor alle sunde dy man tut Die gancz
von ör vorterbin Die sunde in ruwen sterbin Jn der bicht wirt su begrabin vnd von den menschen gar gehabin Jn der busse
sü vorget Das sü nymer widder erstet wan vellit man anderweit neder So komet dy alde sunde wider was toug das man
der busze pflegit vnd nicht den sunden an gesegit wer der sunden wil wesen an Der sal su vmermere lan vnd volge keyner
bosen lust hette kayn das gewust Das ruwe were so gut gewesen her were ewiglich genesen vnd wer su Judas er gewest
bekant Es wer werlich widder want vnd hette sich erhangen nicht wer czu der ruwe hat gephlicht Der hat czu gote sich
bericht Item de penitencia notabile IN israhel ein konig was Der was geheissen ezeichias dem wart gesant eyn heilig bote
Referenzkorpus Frühneuhochdeutsch 1.0.1 (https://linguistics.rub.de/ref/) 12
F243: Erfurter Moralität. Spiel von Frauen Ehre und Schande Modernisierter Lesetext
von dem almechtigen gote her sprach berichte dich konig darczu wan du salt sterbin morne fru Der konig der rede sere
erschrag des nachtis he an dem bette lag vnd brach sin hercze in ruwe Sin Jamer das wart nüwe vor leiden her die hende
want Sus wart öm Jamers vil bekant Zcu der wende her sich karte Als ön sin ruwe larte her weinte das ein wasser flos Das
öm sin ougen gar begos In eyner bittern hicze In yamere sin antlicze Do got des konigis ruwe vernam Dy bote widdir czu
ome quam Die öm erfrauweten synen mut her sprach nü hör mich konig gut Got hat dine ruwe wol erkant Die mich hat
czu dir wider gesant vnd hat erlengit dir din leben vnd hat die funffczen Jar gegebin Die dir czu lebene wol geczemen
Des salt u ein orkunde nemen kus das die sonne stille ste Zcen stunde vnd nicht vorbas ge vnd kus das sü czurucke var
vnd neme der morgenstunde war Der konig sprach ich kyse darczu Das su ge an den morgen fru Sint mir das leben was
vorsait Das mir ist widder frü betait Dy sone da czurucke trat Sich mensche wy die ruwe hat So grosze craft wen sü
bevehit vnd von den sunden let von ruwe das sie die geseit Jst ein begin der heilikeit wol dem der sü in dem herczin treit
Item de eodem scdm{11} notabile Die vor eyn ding durch ruwe geschach Do got ging uf der erden dach vnd nach des
menschin heile warp vnderdes ein herre starp Der da in der erden lag Tot bis an den dritten tag Lazarus der herre hies
Sin swester martha des nicht en lis Sü yn weynete in grosser ruwe vnd beczeigete dem bruder truwe jr Jamer das was alczu
starg Sü vffente ires herczin sarg vnd slos es uf bis an den grunt Gote wart die grosze ruwe kunt vnd quan gegangen ubir
das grap vnd his den stein rucken herap vnd lies wider der naturen art Den toten erste der da sint wart Ein bischof in der
cristenheit Mensche dir sie das geseit Das sus der tote lebende wart wider der naturen art Nach gotlicher prise Mensche
bis tu wise So volge deme czeichen vnd las din hercze erweichen In ruwe vnd dyne synne wan nach der werlde myne Din
fleischs mit sunden wirbit vnd in den sunden stirbit vnd in der erden wirdist begrabin So sal din hercze ruwe habin vnd
schry mit weyne vnd mit bet Also martha vmb jren bruder tet So machst u wol czu lebene komen dy ruwe hat mit craft
benomen vnd tut dem tufel alles leit Mensche dir sie das geseit Das got die ruwe hat vil wert Wilch mensche ganczer
ruwe gert vmb alle syne missetat Got vorgibit sü ome an der stat Das sin wirt ewiglichin rat Item de penitencia terciun
no{5}bile Do konig dauit eyns tagis sach von sime pallas by dem bach Sich twan eyne schone frauwen Die begonde her
vaste schouwen Dy was geheissen bersabee vnd was gesessen an der E Jr man vrias was genant Eynen boten alczuhant zcu
ör der konig sante aldar Der warp czu der frauwen vffenbar Das sü czu deme konige queme vnd sin gebote vorneme Da
die frauwe das vor nam zcu deme konige sü do quam Die su vil mynecliche enphing vnd schuf das sin wille erging An
der frauwen wol getan vnd schickete das ör man Quan vorne an des strites ort Das her czuhant wart ermort Davone dem
konige waren bie Leider groszer sunde drie Das eine das her die e vorschrit Das ander das her den man vryt Das dritte
was die manslacht Dauon der konig was geswacht Gotis bote der quam san Der prophete nathan Der sprach konig durch
din vnflat Dy din lip begangen hat Des wil sich rechin an dir got Du hast gebrachin sin gebot An deme mane dem du
den lip hast benomen durch sin wip des hat dich vorteilet gar Got dem scharffen swerte bar damete her dich plagen wil
wan dyner sunde ist ouch czu vil Do der konig erhorte das vil balde her in die aschin sas vnd enphing der ruwe smerczen
Mittene in syme herczen vnd beweynete syne sunde So das des wassers vnde Die usz den ougen flossen Sin bilde licht
begossen Das is wart Jemerlich gevar vnd bichte da vffinbar Gote syne missetat vor alle der werlde des wart sin rat wan
got vil barmherczig ist vorgap sü öm nü hore wie crist des menschin ruwe hat begert wol öm dem su mit bichte wirt vnd
nymet darczu der busze war Sin tunckel lebin das wirt clar vor gote schon vnd lichte gevar Item de penitencia nota Maria
magdalena enphing Ruwe do su in sunden ging wan ör lip in sunden craft Mit syben tuffeln was behaft Die quan czu gote
gegangen vnd lis vbir öre wangen da vil manchen heiszen czar Damit si öm twuge sine fusse mit har Goltfar vnd reyde
Mit dem sü ome beide wischete syne fusse Des wart erbarmet der susse wane sü wolde nicht hinab Bisdas he yre sunde
vorgab vnd der tuffele ledig wart Mensche wilt u sin bewart vor der sybene tuffele craft So salt u werde segehaft An süben
houptsunden Die sich czu den tuffeln frunden wan sü selbin tuffele sint die sunde dich czu dem tufele bint die tufele
binden widdir dich Mercke mensche vnd sich wilch ein ewig helle bant Den armen tuffeln ist bekant Enphach die ruwe
des ist wol czyt Der tot dir alczumale lyt Bichte vnd busze dyne vnflat So wirt din wol zu Jungist rat wol öm der gancze
ruwe hat Sextun sacramentun de eucaristia Nu prufet das sechste sacerment Das ist so rechte ho gesent das es nymande
durchgrunde kan wan da lyt vil der salden an das ist gotis licham der den cristenlichin stam kreftit vnd erqwicket vnd
ouch czu gnaden schicket Alsus hat got den cristen Nach gotlichen listen vorlegin grosse wirdikeit Sin wirde ist nicht so
gebreit Eyme fremden geslechte Also cristelicheme rechte wan der ewige gotisson den cristen wolde gnade tün das her
an sich des menschin art Nam vnd mit vns mensche wart her oppherte vor vnse not Synen lip bis yn den tot vnd gos
sin blut das vns alle twug Der erbesunde vngefug das wir die not bedechten bas vnd ewiglichin behilden das Durch das
so hat he vnseme leben zcu einer spise sich gegeben vnd ouch sin blut czu trancke Darane mensche nicht wancke Man
seynet wasser brot vnd wyn Das es müs vollenkomen sin Gotis lichenan vnd sin blut Mensche hör wy rechte gut Ist got
was her vns gnaden tut Item de eucaristia scdm{11} no{5}bile Nu merckit alle besundern von gote ein michil wunder
Das sin hoe gotheit zcu sulchin wundern ist bereit Das brot wasser vnd wyn Sin fleischs vnd ouch sin blut mus syn wie
es der formen nicht entpirt zcu gote es doch genczlichin wirt fleisch vnd blut volkomen gancz An aller slachte bruche
schrancz Darumb ist her gewundirt Ön neme ein addir hundirt Jglichem wirt her gancz gegeben her gibit der sele ein
vmer leben Deme der ön ane sunde nymit we deme dem her nicht en czemit zcu nemen der mit missetat Sines herczen
hus bekumert hat vnd on doch nymit also do yn Der nymit ein ewigliche pyn vnd des gerichtis vrteil Die guten nemen der
salden heil Die bosen den ewiglichin tot Elie was dasselbe brot Bewiset yn syme troüme Das her lag vnder dem boüme
In der wustenunge her sliff Die engel wackten vnd rief Ely stant uf vnd ys Der prophete erhorte dys her richte sich uf
Referenzkorpus Frühneuhochdeutsch 1.0.1 (https://linguistics.rub.de/ref/) 13
F243: Erfurter Moralität. Spiel von Frauen Ehre und Schande Modernisierter Lesetext
vnd sasz he vant by öm eyn brot vnd asz Es was ein reine creftig brot Es gab eine craft in syner not wan her in siner erbeit
virczig tage spise vormeit Das brot das der proprophete enphing Damete her virczig tage ging Gecreftiget vnd vngetregent
Das reyne brot beczeichent Das vns der priester semet czu gote So wirt das brot da nach syme gebote Beide sin blut vnd
sin fleisch Nymant so gros wunder her freisch Nach nymerme erfreischit Sam das sich got fleischit vnd sich czu nuczen
eischit Item de eodem terciun notabile Darvmb got der ware crist Ein wunderer genennet ist her lis sin wunder werden
schin an israhel dem volke syn Die her mit wundere spisete Da her jn bewisete Das reyne humelische brot Manna das
sü der hungernot Sich erweren musten da su waren in der wüsten Manna spricht was is das wan sü es nicht erkanten
bas wan die sonne was uf gestegen So fant man es so den rifen legen Getouwet uf dem felde vnd uf der Juden geczelde
Das ym got gab czu sture Sie hilden es czu deme fure So wart es herte vnd frisch Domete spiseten sü den tisch Sü nerte
virczig iar das brot wilcher s czu dem munde bot wilchin smag der mensche gedachte den smag das brot volbrachte das
brot das sü da spisete das reyne brot bewisete Got den czwilf Jungern syn her nam das brot vnd ouch den wyn vnd seynete
das vnd sprach Da he das brot vor ön czubrach Nemt vnd esset das ist myn licham Deme kilche tet her ouch alsam vnd
seynete den win der daryne was Disse wort her übir öme las Dyt ist der kilch der nuwen E Daran gedencket vmerme
Darusz so trinckit das ist uch gut wan es ist myn vil reyne blut Das ich vor uch gissen sol Das brot das beczeichent wol
An menschlichir orkunde wer es nymet ane sunde Der nymet das ewige leben Sus kan sich got dem menschin gebin
der sele czu einer spise zcu deme paradise des menschin sele her schicket daryne her sich vorstricket des wirt die sele
erqwicket Item de sac{5}mento eucaristie Abraham der dinte gote vnd lebete gar nach syme gebote Das wirdete ön der
hoe got Sin bruder was geheiszen lot Der wart von siner vynde schar Gefangen vnd beroubit gar Do abraham die rede
vornam Menliche he nach den bruder quam vnd slug die viende alle tot Synen bruder loste her üsz not Roup vnd bruder
her wider erstreit Da her henwider czu hus reit vnd von der müde was beswert Melchisedech ein prister wert Oppherte
ome nach syner not Durch syne craft wyn vnd brot Dawider gab ome abraham Des czenden des he ye gewan Mensche
hör dit dutit dich Abraham beczeichent sich Eynen iglichin cristen Der von des tufels listen Beroubit wirt des bruders sin
Mensche das ist die sele din Dy wirt von sunden dy benomen So salt u jr czu hulfe komen Vnd beczeige ör bruder truwe
vnd lose sü mit ruwe Mit bicht vnd ouch mit busze vnd hab dicheine müsze Du en totest dyner vynde schar Das sint nü
dyne sunde gar vnd enphach al nach der sweren not Den edeln wyn vnd das brot Das dir der prister czu gote seynet was
ist hocher wan das sac{5}ment Gotis lichenam vnd sin blut Die alle sunde lesche tut Es gibit dem alden wider iogunt Der
sele wonenberde togunt Ach wilch ein wunder das doch ist Das gotis son der ware crist Dem menschin sich czu nucze
git Das ist bewiset czu langer czijt An dem osterlemmelin Das ein vorczeichin solde sin Deme reynen gotislame müs her
ist das lamp das vns tut büs Alle vnnser missetat wol öm der es genüczet hat An alle sunde des wirt gut rat Septimun
sac{5}mentun vnctio extrema Das sybende sac{5}ment ist gut Das gibit den crancken vesten mut der sich des lebens hat
erwegen den man sihit nach dem tode stegen vnd sich hat uf die leczsten fart Mit syner bicht ouch wol bewart vnd darczu
ane missetat Enphangen gotis licham hat Der sal enpha das sacrament Das eine ist uf dy vart gesent Es ist die heilige
olunge gnant Der sele ein ritterlich gewant Das sü tut creftig vnd fro Das sacrament beschribit so Die olunge ist der sele
cleit GOt herre der gerechtikeit Jch las es ouch dorch lip noch durch leit Jch en wulle teilen hie das recht wilch herre
ein vngetrvwen knecht vf dem ertriche hat vnd den ert an aller stat Das her hat von jm alles heil Jn eyme rechten orteil
vorteile ich mit rechte Den lip den snoden knechte Sint du danne warer crist Ein here ob aller werlde bist vnd du dem
knechte hast gegebin lip vnd sele vnd schonis lebin Saldin vil vnd richis gut vnd vngetrvwelich wider dich tut Dem orteile
ich Jamers not Mit rechte czweyerley tot An libe vnd an der sele sin das recht das ist jm worden schin Gerechtikeit den
konigin Justicia dicit Der volge ger ich warer crist Sint du ein rechter richter bist vnd du dem rechten by gestest vnd von
dem rechten nicht en gest So la mir werden noch ein recht Obir den vorteilten knecht Der da lip vnd sele hat vorworcht
das sin wert nymer rat vnd ouch sin gut vnd alles heil Nu la mir werden ein orteil wer sich sulle vnderwinde Sines gutes
vnd siner kinde vnd wer syns schonen wibis vnd wer des fleischis sines libes wer ouch syner sele sich Sulle vnderwinde
des frage ich Ein vrteil la berichten mich Dominus ad mortem Her tot gewaldiger scherge myn Des rechtis sult ir gefragit
syn Mors dicit Welch man von syner missetat vorworcht lib vnde sele hat Czu synem vnheile Jn rechtem vrteile Sint her
vorlorn hat den lip Erteile ich sin schonis wip Eyme andern manne Synen kindern czeige ich dane Das sü weisen sullen
wesenen Sin gros gut das her gelesen hat czusampne manig iar Dem fursten vnd der werlde gar wan es ist alles vnreyne
Sin fleisch vnd sin gebeyne Erteile ich wol czu prise Den wormen czu einer spise Den slangen vnd den croten Dy do wol
beratin werdin sin sele erteile ich ouch gar Mit rechte aller tufele schar Die sü in die ewikeit Der helle furn in alles leit
Da syn wirt nymer rat wanne her mit syner missetat Dycz alles gar erworben hat Dominus Dicit Her tot so merkit den
richen man Der dort siczt frolich an gethan Jn phellel vnd in baldikin Der hat sogar vorgessen myn Das her mich nicht
erkenen wil Deme kurczit sines lebens czil Vnd machet des ein ende Jn aller tufele hende Sult ir syne sele gebin Den her
mit sunden ist benebin Mors dicit VIl edeler richter gerne Nu wil ich in die erne Gehin mit myner kossen des bin ich
vnvordrossenn das ich sal mehin den sunder nyder der uf gericht komt nymer wider Justicia dicit Gnade edeler richter
wert Das din gerichte richtis gert Des bin ich fro vnd wol gemeyt Das got richt noch gerechtikeit Mors procedit Nv wol
her vsz der helle von ewigem gevelle Alle tufele dye da sin In der ewigin helle pyn von deme gotis fluche vsz beche vnd
usz bruche vsz dem wasser vnd usz der luft vsz bergin vnd usz der erden gruft kompt alle tufele czu mir her hört mynen
willen vnd myn ger Dyabolus respondit Uas wult ir trut geselle her tot Mors d{7}t ad dyabolum Do wil ich mache grosze
not Dyabolg ad mortem Trut geselle wer ist der Suln wir icht teiles an öm habin Mors d{7}t et respondit Ja ir czwar ir
Referenzkorpus Frühneuhochdeutsch 1.0.1 (https://linguistics.rub.de/ref/) 14
F243: Erfurter Moralität. Spiel von Frauen Ehre und Schande Modernisierter Lesetext
stolczen knabin Ir sult alle wesen geyl wan uch wirt da vil richis teil Ein sele wol durchrifet wol öm wer dye begriffet wan
der erwirbit riehen grüsz von lucifero der öm müsz lonen bitterliche her siczet dort der riche Der sunder der ich meyne
Sin lebin das ist vnreyne Nu kompt mit mir gemeyne DeInde procedit cun dyabolis 7 adiungit se Diuiti Ita quot retro
illum stet et dicit populo Alle lute horit hie czu vnd mercket hute wy ich tu Mit diszem sundere Der da vil vmmere Ist
nü gote worden vnd aller engele orden Nu siczt diszer tumer man Gar richlichin an getan vnd went her sulle vmer lebin
vnd her weis nicht daz öm ist benebin Der tufele ein starcke schar Dy sin alle nemen war Owe dir mensche we dir we
warvmbe heldis du in fle Nicht den ewiclichin crist Der din gewaldig scheppher ist Der dir lip sele vnd lebin hat vnd
eren vil gegebin Das du dem nymer sagis dang vnd tust czu allen sunden wang vnd machis dyn lebin vnreyne Ja weist u
mensche cleyne du sis arm adir riche Das ich dir so nahe sliche Als ich diszem sunder byn Nu prufe tumes menschin syn
was ich dir nu sagin wil Die czijt des todes vnd das czil wo adir wanne adir wy Jst dir vnkunt vf erden hy Darvmb vorchtis
du nicht den tot Du gehist uf als ein rose rot Czubreitet vnd czulassin vnd wenist in sollichir sassin vmmer also blibin
vnd ewige freude tribin vnd sundis hie vnd sundis dort vnd weist nicht das myn scharfer ort Erbibit gein dem nackin dyn
Nu wenet der sünder her sulle sin In steter freude vmerme vnd weis nicht das ich by öm ste Als ir mogit alle schouwin
Ich habe gevaszt czu houwen Ebin myne senszen scharf Der ich czu myme amecht bedarf Nu wol her alle tufele schar vnd
nemit diszer sele war Susz neme ich jm sin lebin gar Diues dicit Wan nü edeln knechte myn Giszt in den claren kipper
win Myn sele müs in freuden syn DeInde mors tamq{5} falcanti pro
F243-205ra,16 messe illun exanimat 7 demones multis iocunditatibus 7 insolencijs animan offerunt lucifero 7
suscip{7}t illos Lucifer Dicens SIt willekom ir knechte geil Jr hat erworben richis teil wan ir komit alle Mit eyme grossen
schalle Mit freude mancherhande was brengit ir czu lande Vnus Dyabolus dicit Lvcifer das sage ich dir Mit groszen
freuden brengen wir Eynen rechten gyrer Dem salt u herre lucifer Gebe volleclichis lon wan her so sussen don Dir czu
lobe singit hor wie sin stymme erclingit Czeter Ach vnd we das wil her singen vmerme Nu lon ym wol das ist myn fle
Lucifer Dicit Nv sage armer sunder sage wy has tu dyne langin tage Also yemerlich vorczert Das dir die helle ist gar
beschert Dauon dich nymant nü ernert Diues dicit Owe ach vnd vmer we Owe lucifer ich ste vor dir in grosser vorchte
Ich bin es der vorworchte wan ich bin alczu sundig homütig vnd kundig was ich czu aller stunde Sodas ich nicht en
konde Noch erkennen wolde got Darvmb ich bin der tufele spot Jch girte vme vnrechten schacz Mit wucher vnd mit
vorsacz Jch lebete yn vnmasse An stunde vnd an dem frasse vnd treib gar vnkuschlich leben vnd hatte mich sogar ergebin
Der trackheit sodas ich quam Nymer do ich icht gutes vernam In dem czorne ich stete vacht Das ich viel yn manslacht
Darczu so neit ich manchen man Der mir ny hatte leit gethan Ich en kan uch anders nicht gesagin wan das ich in alle
mynen tagen Gote ny ein dinst erbot dauon so müs ich liden not vnd den ewigen slag So ferre als ich gedencken mag So
tet ich nye keyn gut Des mus ich in der helle glüt Dy mich an ende burnen tüt Lucifer dicit So we dir armer dorftiger
man So we dir das dich ye gewan Dy muter von der du geborn worde wan du bist vorlorn Ewiglichin ane ende wan du
müst in die brende Jn der tiffen helle grunt Dy mir von anegenge enczunt worde yn do ich wart gespralt Czur helle phul
mit got{3} gewalt Da sult ir alle tufele myn Dissen durftigen furen yn vnd sult ön mit dem fure erlabin vnd ewiglichin
daryn begrabin Das sin gedencke nymer crist von dem her nü vortrebin ist Nu begrabit jn in der helle mist hic diues
deplangit hijs urbis Ach das ich ye geborn wart Ach der Jemerlichin fart Dy ich armer hute thü Nu hangen mir me tufele
czu wan gestuppis vmbevar In der lichtin sonnen clar Dy mich czur pyne alle iagin Owe we myn owe clagin Das hat
sich mit mir nu erhabin wan ich bin leider nü begrabin In den ewiglichin grunt vorflucht sie die vorfluchte stunt Do ich
geczilt czu menschin wart vorflucht sie des menschen art von dem myn kune ye entspros wan myn quale ist alczu gros
vorflucht sie myn muter gar Dy mich yn die werlt gebar vnd alle das geslechte myn Müsze ewiglich verfluchit syn wan
ich lide ewiglichin pyn Vnus malignorrum spium{10} Wol hin du rechter snoder degin wir wullin din ewiglichin pflegin
wir wullin dir gallen schenckin vnd wullin mit beche trencken Das mit fur ist wol gemischit Das dir nicht ewiglichin
verlischit wol dan do werdis tu erfrischit DeJinde fatuus vertit se ad ppli{11} vniuersitatem Et cun suis verginibus vadit
ad sedimina virtutum Dicens ad populum Eya alle lute sehit An vns Jamer vnd spet vnse vngemach vnd vnse leit wie wir
in der vinsterkeit Erre gehin der sunde Ich bin s ein orkünde Aller werlde gemeyne Edeler mensche reyne Mercke disse
meyde clar Der funffe syn der neme war Dy wisen mich bose vnd gut Nu han ich leider mynen mut Gesaczt noch ore
willekör Darvmb ich groszin Jamer spör wan die arge missetat Mich so gar vorblendit hat Sodas ich ön nicht finde kan
Des humels weg der salden ban Mensche hör vnd mercke mich Das byczeichin dutit dich Funff meyde die ir bie mir set
funf synne man doby wol spet Die eyn iglich mensche furt Dywile das jn das lebin rurt Dy rede wil ich jn decken Es ist
sin horn vnd sin smeckin Richen vnd fulen ouch her ist der synne gar ein gouch wer öres Willen volgin wil Sü wisen ön
Wol an das czil Der ewiglichin bitterkeit Sus habin sü mich in werndis leit Gefurt vnd in vngemach wan czirheit ich vil
gerne sach was gemelich czu horne was vil wundern gerne hort ich das Jn guteme ruche wult ich sin Durch sussen smag
trang ich den wyn vnd daczu alle linde wat vnd was icht senftes an öm hat das wult ich gerne vnd tet mir wol Darumb
ich diszen kumer dol Owe des bin ich yamers vol Cui vna virginun Mensche volge wir wullen gen vnd wullen lenger nicht
besten vnd mengen vns vnder dins geselle schar vnd neme der wertschaft m{7}t om war vnd dringen ouch mit ön hinvor
lichte erwisschen wir die tör Dy da in das humelriche gat vorsuchin nichtis nicht en schat wer weis ab vnser da wirt rat
fatuus dicit NV dan ich volge abir dar Mich dunckit wir sin versumit gar Cui visus virgo dicit Ach owe wy komen wir czu
ön Ich sehe das sü leider sint hen Got der brutigam ist komen Der hat su czur wirtschaft genome Owe wy süln wir nü
getu Da rat vorfluchten swester czu Ad quem auditus OWe myn rat ist cleyne dan ein spruch alleine von gotis munde ist
Referenzkorpus Frühneuhochdeutsch 1.0.1 (https://linguistics.rub.de/ref/) 15
F243: Erfurter Moralität. Spiel von Frauen Ehre und Schande Modernisierter Lesetext
gehort Do sprach her gar eyn trostlich wort petite et accipietis Czu duczsche so vernemit dys Mensche bet nym Darumb
sullen wir kome czu ym vnd spr{5}ch ouch sucht so findit ir Darume die wirschaft suchen wir vnd spr{5}ch noch man
sal das tor Entslissen wer da clopht davor Dy spruche sint trostlich gar Darvmb Wullen wir czu öm dar vnd nemen eynes
trostes war fatuus dicit Zcieter ubir uwern rat Ja wiszt ir ouch wol das got hat Gesprachin eynen andern spruch Der
mir tut hoffenunge bruch Das ist der spruch den her do spr{5}ch Der mich tut leider sprechin ach Qualem te invenero
Et cetra das merckit so Mensche in Wilchir hande tat Ich dich vinde so ergat vbir dich myn gerichte Owe wir werden
czunichte wan wir sin leider funden An vnsen leczsten stunden In lastere vnd in sunde vorwar ich das künde wer got bit
by syme leben Dem wil got gnade geben Wer also suchit gotis craft Dem wert sü wol teilhaft wer yn ruwen synen müt
Clopphet das her syne bichte tut vnd buszit aller tegelich So entsluszet man öm das humelrich des mag vns leider nicht
geschen des wil ich uch der warheit yen Owe not vor aller not Ja sint wir in den sunden tot vnd vorchten nicht was her
gebot fatua vergo odoratus dicit Mensche wir wüln vnse heil vorsuchin noch des gluckes teyl wer weis ab vns gelinge
mag Czwiuel ist der sele slag Darvmb gib dir selbin trost Ich hoffe das wir werden erlost fatuus dicit NV hoffe hin nü
hoffe her Jch erfülle abir uwer ger Noch uwern willen wie ir wult kont ir erwerbin vns den sult Der ewiglichin nicht
czugat So gevillen wir vwer rat Et ita cantant ad do{7}m hunc cantum Domine suscipe me ut cun fr{10}ibus fatuus Dicit
ALmechtig scheppher Jhun crist Entslusz noch götlichir list vns armen dyner gnade tör Mit ruwe groz sten wir hyvor
Durch dyne gotliche craft Nem vns czu dyner wertschaft Vnd teile vns dyner gnade mete Als ich mit Innigem herczin
bete hör vns entslus nyn vns hinyn In dynen ewiglichin schin Das wir mit Freuden by dir syn Dominus dicit Ich wil
nicht wiszem wer ir sit Gehit von mir wan keyne czijt Nach keine stunde ist uch bekant Ir sijt czu sunden gar gewant In
den ir sijt bisher blibin Dy habin uch von mir vertribin Das ir nicht czempt den riche myn Des tufels müszt ir ewig syn
Czu den ir hat in sunden pflicht Ja wult ir mich erkennen nicht Jch was enelende vnd ein gast Der herberge mye gebrast
wan ich uch darvmbe bat So verstiszt ir mich an aller stat Jch ging blosz vnd nackt vor uch des libes vngedackt Das ich
vor froste ging gesmogin Ein aldes hemde wart geczogin Mir ny von vwern gnaden an Ir liszt mich blosz vnd nackt gan
wan ich quan hungerig vnd versmacht vor uwern tisch vnd ane macht So liszt ir mich hungerig sten vnd snelle dannen
gehin Gefangen ich in dem kerker lag Daryne ich alles Jamers pflag Jch wart von uch getrost nye Nu syt ir ouch gefangen
hye von uwere argen missetat Das uwer wirdit nymer rat Nu hettit ir gerne hulfe vnd trost Neyn ir werdit nicht erlost Jr
en müszet in der helle rost fatuus dicit Eya Jhesu warer Crist Dyn rede vns gar verbürgen ist wo truge du by vns Jamers
last wo were du arm wo Wre du gast wo were du durstig vnd versmacht wo worde du czu kerkere bracht wo wre du nackt
vnd blosz wo lede du dye serede grosz vnd alle disse grosze pin Jch gesach dich in dem huse myn Ny vor myme tische
sten Das ich dich hisze dannen gen Ach got vnd wane ist das geschen Das ich dich here habe gesehin vnd habe nicht
erkant din gebot Ach liber herre wo were du tot Das tu mir kunt vil czarter got Dominus dicit IR tummen ich wil s uch
sagin Der schrift wil ich nicht vordagin wan ich gesprachin habe also In dem heyligen ewangelio Q vni ex mi{10}mis
meis fecistis Also merckit dis Das ir dem mynsten dyner myn Czu gute tut das wil ich syn In armer durftiger wise Bat
ich uch vmbe die spise von uch so wart ich dan vertrebin Die bloszen dicke vor uch blebin vor grossem froste gingen
Darczu die werlt ertwingin Tatit allen enden Des müszt ir czu den brenden Dy da vorlaschin nymmer Do sult ir qwelen
vmmer In der tiffen helle glut Die uch an ende burnen tut Mit aller tufelischer stüt Virgines ad ecclesiam cantant Svrge
virgo et nostras 7tcer fatuus dicit Erwilte frauwe cristenheit Syt vnszer suffczinbernde leit vnd vnsis Jamers obir flüs Des
sich usz des wagis düs Mit bitter ruwe dringit Das vns das hercze twingit Das esz den wag vsz guszit Der durch dy ougen
fluszit vnd vns die Wangen selbit vnd vnse bilde velwit Mit heiszer czere trouffe Gedencke das wir die touffe Cristelich
enphingin vnd cristen recht begingen Mit uwerme glouben fraw cristenheit Erwilte edele mayt gemeyt Bit got vor vnse
herczeleit Ecclesia fatuo dicit Swig sunder swig ich hore dich nicht Du hattest czu allen sunden pflicht vnd versmetist
myne sacrament Do du in cristen wordest geseynt vnd darczu die czen gebot Die dir der hoe gelobte got Aller werlde hat
gegebin Das man den solde sin benebin Du bist ein vngeslechte Du spriches du gloubis rechte vnd hast doch nicht doby
der tat Des mag din nymer werden rat ffatuus dicit Owe wir vil armen wer wil sich nü erbarmen vbir vnse herczeleit vns
hat vorsait fraw cristenheit Ir hulfe gegin got Wan wir ny hilden ir gebot Ach vnd wer bit vor vns nü Da rat vorfluchten
meyde czu vna virgo dicit DO bite wir das die here Keyserin frauwe ere wulle vnse meneryne sie wan sü wont gote nahin
bye wel sü mag vns helfen wol Darumb man sü beten sal wan sü ist aller gnaden vol Virgines ad inparatercen cantant
Audi voces terge fletus das{10} so c fatuus dicit Ey Edile keyserynne gut fraw ere erfrawit vnsen mut wir sint betrubit
vnd beswert vnse Jamers clage gert von uch hulfe vnd trost wult ir so werden wir erlost hört vnse clagestyme Dy sich
mit yamers gryme wynt usz vnsem herczin Mit vnlidelichem smerczin Bit got vor vnsze not Adir wir sint ewiglichin
tot Imparatrix ad fatuun Swig verschanter tumer man Din bete dir nicht gehelfen kan Du vorsmetis myne czucht vnd
myne tugentliche trucht vnd hilde dich czu schanden Dy dich in ören banden Alle tage furte vnd dich mit lastere rurte
Mit lastere salt u by ir sin Swig stille du macht nicht her yn Ja hilft dich nicht die bete dyn Fatuus ad prudentem Ach
ihesu humelischir trost wie sulden wir vmmer werden erlost Trut geselle hilf vns bit Gedencke das wir manchen trit
Miteinander habin getan Des salt u mich geniszen lan Prudens ad dnm{10} dicit HErre almechtig scheppher Miner bete
mich gewer Durch dyne hoe namen drye Bis gnedeclichenn bie Myme trut gesellen Der sich czu der hellen Ewiglich hat
vorstrickt vnd in vmer wernde not vorczwickt Ach herre erhore die bete myn Erlose ön von der helle pyn Durch die here
marter dyn Dominus dicit SWig gebenediter man Keyn bete ym gehelffen kan her mag vor helle nicht genesen wan her
in sunden ist gewesen Leyder alle syne czijt Sin lip der in der erdin lit vor sunden nicht vorfulen mag her hat erworben
Referenzkorpus Frühneuhochdeutsch 1.0.1 (https://linguistics.rub.de/ref/) 16
F243: Erfurter Moralität. Spiel von Frauen Ehre und Schande Modernisierter Lesetext
mynen slag Darczu myn engestlichin tag Prudens ad fatuum Geselle do du schide von mir Mit groszen truwen rit ich
dir Das du der schanden laster flugis vnd dich czu gotis dinste czugis Dyne synne dyr da ryten das du dich soldest nyten
der werlde das ist leider geschen du wuldest erfarn vnd sehin Jr freude an allen stucken vnd volgist oren tucken Das du
bist ewiglich vorlorn Das ir hat erworbin gotis czorn Den kan nymant vndersten Mich en hilft weder bete noch flen Das
her uch wulle lyen Gnade nu betit marien Der liben czarten muter syn Das sü uch thu öre hulffe schin vnd lose uch von
der sweren pin Fatuus ad mariam orat flexis genibus cantando cun vergi{10}bus suis Audi nos nan te filius nichil Fatuus
solus cantat Sente marie muter vnd mait fatuus dicit CRistus muter mayt marie noch dyner hulffe ich frawe schrie Sich
an vnsze bitterkeit vnd vnsze yemerlichis leit Das wir armen dulden Ja habin wir von schulden Erworbin dynes kindes
czorn Das wir ewiglichin sin vorlorn Das kan nymant vndersten weder mit bete noch mit flen Nu hilf muter reyne mayt
Dy schrift vil wunders von dir sait wy vil dyner gnade syn Nu hilf vns gegin dem sone din Von diszer Jemerlichin pin
Maria ad fatuun dicit Armer sunder la din clagin wan ich mus leider dir versagin Noch sunden has tu geworben In
sunden du du erstorbin Bist leyder ane ruwe wy gerne ich dir nü truwe Bewiszte des mag nicht gewesin wan du mit nicht
macht genesin Min kint das treit czu dir groszen hasz Sund er hör vnd merke das wy gros myn hulfe mag gesin hettes
tu in alle den tagin dyn Eyn eynige ruwe enphangin So das obir dyne wangin Geflossen were ein cleyne czar So sage ich
sunder dir vorwar Das ich dir den hette ab gewischt vnd bis an diszen tag erfrischt hette ich ön czu dynem fromen Das
du mustest czu gnaden komen vnd hette dich aller tufele macht Jn den grunt der helle bracht Jch wolde mit gewalt dich
Darüsz erlosen nu has tu mich Ny an geruffin mit dyme lebin Wie möcht ich hulfe dir gegebin kegin myme libin kinde
Das du hast so swinde Erczornet mit dyner missetat Dy din lip begangin hat Des mag din nymer werden rat fatuus dicit
Eya muter reyne mayt wy bis tu fraw gegin vns verczait Gedencke gotis amme Das du von menschin stame Menschlich
menensche weris wy du got geberis Din menschlich art von menschin ensprosz Du bist menschlich menschin art Des
sies tu frauwe hute ermant Sint du were mensche gnant So las vns frawe menschlicher art Geniszen hute an diszer fart
Sint wir dynes geslechtis sin Durch alle die hoe freude din Die dir din kint bewiset hat Hilf frauwe das vnser werde rat
Muter der barmherczikeit Din son dir grosze libe treit Prima virgo visus Maria humelkonigin las vns den tufel nicht hin
Czihin von dynem bilde Getruwe muter milde Erlose vns von der helle pin Durch die hoe freude dyn Die dir tet aller
surgen bus Da der engil dir den grusz von humele bracht uf erden Das du soldis werden Gotis muter ach frauwe czart
wy fro din hercze dauon wart Sus erfrauwe vnsen müt Gotis muter frauwe gut vnd erlose vns von der helle glut Auditus
dicit Maria frauwe susze vnse Jamer busze vnd vnse engestliche not wir sten vor sunden schemig rot Nu hilf vns frauwe
here Durch der freuden ere Mit der du worde erfrauwit gar Da din lip kuschlich gebar Jhesum got vnd ouch din kint
Dem vnderthan humel vnd erde sint Sus erfrauwe vnsen müt c Gustus dicit MAria aller sunder trost Hilf das wir frauwe
werden erlost von der ewiglichin pyn Durch die hoe freude dyn Dy dir geschach nach groszir clage Do din son an dem
dritten tage von dem tode enstunt gesunt Do wart dir grosse freude kunt Sus erfrawe vnsen müt Odoratus dicit MAria
aller werlde heil vorlye vns dyner gnaden teil das vns die kome czu sture Sodas wir von deme fure der bittern helle werden
erlost frauwe her nü gib vns trost Durch der czarten freuden funt Die dir noch groszer freude kunt Noch der vferstende
wart Dyns sons do her die fart Tet czu hymmelriche Der freude was nicht gliche Sus erfrauwe vnsen mut Gotis muter
frauwe gut vnd erlose vns von der helle glut Tactus Dicit MAria aller Salden schryn nu hilf vns gegin dem sone din vnd
swende synen grymen czorn Adir wir sin ewiglich vorlorn durch die freude dy dir geschach do din kint dich vngemach
der werlde furte in synen tron vnd dir beual des hymels lon Das du macht cronen wen du wilt Dy freude ob allen freuden
spilt Sus erfrauwe vnsen mut c Maria Dicit Ach ir gnadelose dyt Das uch gnade nicht geschit Ach das swerit mir den
müt Vwer beten das ir tut Das macht das ich beten mus vnd weis doch wol uch wert nicht bus wan ir nü mogit nymer
werden erlost vsz der tiffen helle rost Doch wil ich mich beczeigin so Mit bete das der sunder fro von mynen schulden
werden mag Dywile her vmmer lebit tag Maria ad do{7}m cantat hunc cantum Adonay dne{10} deus magne 7 mira Et
in mediate vergines cantent MIserere Miserere miserere pplo{10} tuo Ne in eternum irascaris nobis Exaudi exaudi exaudi
domine preces nostras Sancta maria Ora pro nobis c Maria ad dnm{10} Eya Jhu{10} trut son guter Erhore dyne muter
Mine bete die ich hie thü Trut myn kint da hore czü Herre vater scheppher myn Ich bete dich durch den namen din Dy
drilich an dich gewedemet sint Got vater geist vnd ouch myn kint Almechtig got ich bite dich Durch dyne gute erhore
mich vmbe diesze arme sundige dyt Dy leider von der werlde schit Ane bichte vnd ane ruwe vnd suchin an mir truwe
Das ich ön erlose yr bant Trut myn kint su habin ermant Mit Jamere mich der menscheit vil liber son sich an ör leit vnd
lasz dich nicht vordriszenen vnd lasz sü des geniszenen Das su sin vnses geslechtis wy sü nicht habin rechtis vil gephlogin
vf erdenen Doch la gnade yn werdenn{1} herczekint trut herre myn la sü in dynen hulden syn vnd swende ön yre grosze
pin Dominus ad mariam MAria muter here Nu bit vorbas nicht mere wan ich en mag dich nicht gewern Darumb salt u
nicht vorbas gern Der bete gegin mir muter czart Du manest mich menschlicher art wy sü vnses kvnnis sin Herczetrute
muter myn Mir ist leit das ich dir s sagen sol Ein kint dy rede merckte wol Eyn frunt gegin frunde fruntlich tut Ein
frunt ist syme frunde gut vnd ert ön bas wan ander dryn Ein frunt ist frunde fruntlich by vnd wo an frunde frunt begat
vntruwe vnd missetat Czuhant so ist worden Czustort der fruntlich orden Das czwischin ön beiden Dy fruntschaft wirt
gescheiden Nu ist dy trute muter myn Das sü vnses geslechtis syn Dawider so nem muter war Das wir sin gescheiden
gar Su hat gescheiden ör missetat Dy ör lip begangen hat von vns das or wirt nymer rat Maria ad dnm{10} ACh trut
son myn wy redist du so wy sol ich vmer wesen fro Sal disze gnadelose schar von vns vortribin sin sogar Das müs mir
thun von schulden we Trut kint vernem noch myne fle Bis herczeson der libe ermant Die dich czu dem menschin bant
Referenzkorpus Frühneuhochdeutsch 1.0.1 (https://linguistics.rub.de/ref/) 17
F243: Erfurter Moralität. Spiel von Frauen Ehre und Schande Modernisierter Lesetext
Er her von dir geschaffen wart Da was her dir lip vnd czart Da lucifer erwarb den väl Mit synen genoszin obiräl Do czoch
der snode helle knabe Dyme hymelrich den czenden abe Da schuf din götliche craft Mit hoem bernder meysterschaft
Dem menschen czu eyme erbe wider Nu ist her Jemerlichin neder Geuallen in der sunden mist Sint du trut kint ör
scheppher bist So la des argen tufels tat Nicht sin vbir dyn hantgetat Gewaldig die dyn gotheit vor langer czijt hat usz
geleit Gedencke hercze trut son myn Das du vf erden woldes syn vnd von mir woldis sie geborn vnd mich czu muter hast
erkorn kuschlich an aller burde last Da müs tu mit mir werden eyn gast Czu bethlehem der Jüden stat Als es gebot des
keysers rat Da konde ich nyrgen vnder eyn dach vor geszten komen czu gemach Der was dy stat vol obiräl Do must ich
krichin in eynen stal Do stunt ein esel vnd ein rint Do genas ich din vil libes kint kuschlich vnd vnvorsert Ach da wart
gemert Mir freude dy vnsprechlich w{5}s Do ich din kint also genas In grosseme armüte Doch wart mir myn gemute
Beswert von dynen schulden Das rede ich wol mit hulden wan das armute brach Min hercze durch din vngemach Das dir
in dyner kintheit Bie mir was herczekint bereit Ein wüllen tuchelin Muste dyne windelin sin Daryn ich dich trut herre
bant Ein krippe was din wyge erkant Daran gedencke herre gut vnd erfrauwe mynen mut an diszer sundigen dyt Dy leider
von der werlde schit Mit alczu grosser missetat hilff trut kint das ir werde rat wan su sint dyne hantgetat Dominus ad
mariam HErczetrute muter myn Du salt din betin lasze syn Jch en wel ich en sal en kan en mag Gewern dich su habin
den slag Der ewikeit erworbin wan sü sint erstorbin In den houptsunden Dye su sullen vorspunden In den helle grunden
Maria as dominun Nein a herre trut myn son Du salt nicht also czornlich tun Gegen dyner schepphenunge Las hüte
myne czunge vorsünen dynen grymmen czorn Nu bis ermant das ich vorlorn Dich hatte herre yn dyner iugunt Gedencke
saldentriche tugunt An das Jamer des ich pflag Durch dich bis an den dritten tag wan ich vnd Joseph myn gemal Czu
Jherusalem obiral Dich suchten mit vil grosser clage Bisdas Wir an dem dritten tage Dich in dem tempel funden wider
vor freuden czu der erden nyder Gang ich do ich dich ane gesach Der libe dy mir da geschach Nymant konde erreichin la
mich din hercze weichin Trut myn kint gegin dirre schar Dy da ist aller gnaden bar vnd alles Jamers ist bekant Herczekint
des bys ermant Das du nicht vorfluchtis Czacheum den du suchtis Der da ein rechter sunder was Sin beten half das her
genas vnd czu gnaden wart erlesen La hute disze ouch hie genesen Durch myn bete vnd durch myn fle Erlose su von
der helle se Dy armen von des tufels clobin Las su dich mit den engeln loben In der hoen maiestat Gedencke das durch
missetat Wart vor dich bracht ein sundig wip Dy da vorworcht hatte yren lip Dy vnkuschlich die ere vorschrit Dauon der
argen Iuden dyt Su furten vor din gerichte vnd wulden habin czunichte Gemacht das sundicliche wip Das man gesteynt
hett jr den lip Des was voreynt Jr hercze in groszer ruwe Dy genoz kint dyner truwe Das sü behilt lip vnd lebin Geruch
ouch hute trost czu gebin disser enelenden schar dy von dir sint vortribin gar nu gnade on herczetrut myn kint Dy armen
von yre qwale enpint wan sü in groszin ruwen sint dominus ad marian VIl herczetrut muter myn Durch dyne bete musz
ich syn Betrubit yn myme herczin die truwe gibit dir smerczin die dich vmb yre schulde Quelt sü mogin hulde Numer
an myr erwerbin Su muzszen gar vorterbin Su sint vorflucht al do su sten La din betin vnd dyn flen wan du betrubis
mir den müt Herczetrut muter gut von zcacheo sagis du mir wy der noch der sunden gir lebete in groszer missetat Das
ich dem half das sin wart rat Vnde dem sundigen wibe Das die bleib bie libe Das ist mir alles wol kunt Muter myn das
was enczunt In bitter ruwe ör hercze Das mich erbarmete or smercze Muter hore mich ebine wilch mensche bie syme
lebene Enphet die bittere ruwe Dem beczeige ich truwe vnd let her syne missetat So wirt syn ewiglichin rat vnd myne
hoe barmherczikeit Ön czu gnaden wider leit wer abir noch sunden wirbit vnd in den sunden erstirbit vnd an ruwen
also vorfert Dem ist der ewige tot also beschert Also disse snode arme dyt Dy an ruwe also vorschijt Ane bicht vnd ane
busze Ich lis ön lange musze Das sü von sunden kerten Des sü ny begertin Darvmbe muter bite nicht Sü hatten czu allen
sunden phlicht Des wirt nü obir sü gericht Maria ad dominun ACh Jhu{10} herczetrut son czart wie ist din mut kegin
mir so hart Gedencke herczetrut myn kint Das sü dir sure worden sint wan du sü ture erarnit hast Mit dem tode an des
cruczis ast Gedencke trut kint an dy not vnd an den bitterlichin tot Den du durch sü enphinge Gedencke das du ginge
Mit willen czu dyner marter Eya trut son czarter Din gang muszte iamerig syn wan dir das reine antlicze dyn Das vor was
licht obiral Das wart tunckel vnd sal Bespigen von manchim bosen man von dem houpte darvnder ran Din reynes blut
sam eyn bach wan es eyn crone scharf durchstach we din jamer das was gros wan du nackit vnd blos Wurde an eyner sule
durchslagin Gedencke das du mustes tragin Das crucze vf dyme rucke Das was gewest eyn brucke Sus furte man dich mit
vngefug Der eyne stis der andere slug Disser sties der cram der spey Dyrre als ein dip dich an schrey Bis das dich brachte
vor dy stat Das ruckte man dir abe dy wat vnd smette dich an das crucze blos Es was ein schrien vnd ein dös von Iuden
vnd ein gehucze Da man vf richte das crucze Daran du hinge sam ein rynt Eya herczetrut myn kint Des erschreckens das
mir da geschach Das ich dich also hangen sach Daran gedencke trut son myn La nicht die grosse marter dyn vorlorn an
den vil armen syn dominus ad mariam MVter la dy rede besten Dich en hilfet din manen noch din flen Min gerichte
mus vbir sü ergen Maria ad dominun HErczekint das sal nicht wesin La noch die arme dyt genesen Durch dyne starcken
wunden tif Gedencke trut kint das ich lif vnder des cruczis aszte vnd schrey czu dir so vaste vnd fing mit myner wete
Das blut das da sprete Vsz alle dynen wunden rot Gedencke er du erstorbe tot das man dich darnach trenckte vnd dir
die gallen schenckte Damete herczetrut son myn Jn gryme bete den vater din vor alle dye dich morten tot Sus bite ich
dich vor der sunder not Dy du so bitterliche hast Erarnet an des cruczis aszt Gedencke trut son allermeist Da du lisze
dynen geist Noch dyner götlichin art das eyn vinsternisse wart vnd die sonne nicht en scheyn In der strasse manig steyn
Nach dyner pyne gar czusprang Ouch reis des tempels vmbehang Die erde tet uf manig grab Die totin ir lebende weder
gab Dannoch ich arme muter sach Das man dich in din herze stach Mit eyner gleuenyen Das weynen vnd das schrien
Referenzkorpus Frühneuhochdeutsch 1.0.1 (https://linguistics.rub.de/ref/) 18
F243: Erfurter Moralität. Spiel von Frauen Ehre und Schande Modernisierter Lesetext
Das ich da tet vil arme Trut kint las dich noch erbarme Das Jamer das ich vme dich tet Erhore here noch myne bet
vnd hilf humelischir trost das su noch werden erlost von den helle bandenen vnd von des tuffels handenen vnd von der
tyffen helle glut Ach gedencken trut svn gut Das mir noch dyner hymelfart Min mut dennoch beswerit wart Nach dyr
mit Jamer manig tag wan ich groszer senende phlag Noch dir vf ert geruszte Trut kint das sint die brüste Damete ich
dich spisete vnd dir bewisete Muterliche truwe Trut kint ich lide ruwe vmb die gnadenlosen schar vf die du bist erczornit
gar Erczeige dyne gute vnd senffte myn gemüte Herczetrut kint susse den armen kummer busze des suche ich dyne fusse
Dominus ad mariam Eya herczetrute muter myn Das du nicht lessest dyn beten sin Des ist myn gotlich mut beswert wan
du wirst leider vngewert Das ist mir vor dich muter leit Ich mus noch der gerechtikeit Min gerichte vbir sü gebin Muter
ich gap myn menschlich lebin durch ören willen in den tot Sie en wolden ny die not Bedencken in alle yren tagin Das sie
mir doch dawider sagin Wolden eynen habedang Ir leben in houptsunden lang Mit sunden q{5}men su in den sarg Des
muszen sü den tufel arg Des dynere sü gewesen syn Sich muter an dye hende myn Die mir mit nageln sint durchslagen
Des wulden su mir ny gnade sagen Sich herczemuter susze Myne beide fusse Die sint vorwunt sere Dawider sü ny keyn
ere mir erboten bie yrme leben man sach sie vff der erden streben Nach sunden czu allen czijten Nu sich her yn myne
syten Herczetrut muter myn Da wart ein swert gestochin in Das mir das hercze gar durchwüt Darüsz ich wasser vnd blüt
Gosz in aller sundere heyl Nu haben su in der sunden meyl Sich so gar entreynet Das ir hercze ersteynet wart in grosser
missetat Des mag ir nymer werden rat Dicz wil ich hute richten recht wan wer da ist des tufels knecht Der mus ouch
bie öm bliben vnd ewig Iamer tribenen Noch syner sunde lone Ir engele wyset die crone Dy scharfen nayle vn das sper
Das mir durchwüt das hercze entwer vnd das crucze daran ich hing vor den sunder Jemerlich lat alle sundere schouwen
Man vnd ouch die frauwin Ich wil hute ein richter syn Den geczug der marter myn Das alle sunde müszen erbebin Dy
sunde vff erden habin getreben Nu wiszet ir Engele das ist myn ger Daz ceteravcze crone nayl vnd sper Das mir ist bracht
czu gerichte her Hic monstratur corna SEhit an dy crone ir valsche dyt dy vnsis schepphers houbt verschrit vnd ym das
Iemerlich czustach Sodaz das blut recht als eyn bach vsz syme reynen houpte flos Owe du dorfftiger erdenclos Das du des
nicht woldest Bedencken als du suldest Des müst u in der helle pyn vmmer vnd ewiglichin syn Hic monstratur claui Ir
armen dyt nü schouwit hie das sint dy scharfen nayle dry Dy man ym mit vngefug Durch fusse vnd durch hende slug
vnd synen lip czuczerrete Damit man yn czusperrete Das alle sin adern ryssen Das en wult ir nicht wissen das ir s ym ye
gesaytet dang des must ir in der helle stang Ewig bliben vmmerme In dem grundelosen se Hie monstratur lancea Set
alle ir armer sunder vnd schowit dis ist das scharfe sper Das man ym durch sin hercze stach Do der tot sin lebin brach
Sus kos her den grymen tot vor uwere ewigliche not Damit her uch erloste von der helle roste Des wult ir ym ny dang
gesagin Des müst ir weynen vnd clagin In der tiffen helle glut Dy uch an ende burnen tut Hic monstratur crux Schouwit
ir vorfluchtin dyt Das ist das crucze das da schijt von uch des argen tufels macht wan es mit czeichene w{5}t volbracht
Mit den ir dicke wordit befryt An das crucze wart gesmit Got der durch uch mensche w{5}t Ir sijt von malediter art Das
ir bie vwern lebetagen Im des ny wuldet dang sagin Des syt ir czu der helle erkorn vnd gar ewiglich vorlorn Mundus Dicit
Ey richter here ich bin s dy werlt Mit richeit byn ich wol dorchperlt Gar myneclich ich myn aneblig Damite ich stelle des
todis strig wan ich vorleite manchen man Der da wil volgen myner ban Wer mich vorne wil besehin Vnd wil nicht mynen
nackin spehin Der wirt sogar von mir betrogin vnd in den helle grunt geczogin Jch smeiche vnd losen Jch berge vnder
rosen Den dorn vnd ouch den angil scharff Ich in dem honge wol bedarff Damite ich steche müsse Owe ich byn so süsse
Dem armen der mir volgen wil Dem wise ich mancherhande spil wan es kompt vff das ende Dem rucke ich ym do wende
vnd la yn schouwe schone was ich ym gebe czu lone So vint her nicht wan Iamers not vnd den ewiglichin tot Nu hat mir
disze verfluchte dyt Bevolgit als der tuffele ryt Dy wolden nach myme lone strebin Des sal der tufel yn hute gebin Ey
richter herre nü hore mich was ich dyr clage here das rich Ich bin s dy arme werlt gnant vnd bin mit clage czu dir gesant
von aller creature Gehüre vnd vngehüre Dy da schrien vnde clagen Obir die sunder älle tage Der vir elementen craft Dy
da tempern alle geschafft Wasser fur vnd dye lufft vnd darczu der erden gruft Schriet obir vnflat dy sonne su beschen hat
Mane vnd ouch der sterne glast Schrien obir ore sunde last vogelin fische worme vnd tyr dy clagin al gemeyne dyr was
flugit fluszit swymit get was kruchit legit adir stet Das clagit al gemeyne vbir den sunder vnreyne Vnd vbir ör lesterliche
tat Das rich herre an diszer stat Vnd las es werden nymer rat Mors Dicit Ey richter here ich byn s der tot Su wulden
ervorchte ny myn not Damete ich in der werlde warp Das manig creature starp Jch bin s ein orkonde Jres lasters vnd der
sunde dy ön vff erden worden erkant von deme byn ich czu dir gesant Dy schrien alle richter rich Dy sunder dy da wider
dich Sunden in der sunde freuil Dy sencken herre in den sweuil vnd in den ewiglichen nebil fatuus Dicit ACh wor here
wir hute hin Hilff czarte keyserin Bete noch czu eynem mäl Jr berge nü tut eynen fäl vff vns hute al hernyder das wir
nymer komen wider vor gotis antlicze Das yn czornes hicze vff vns ist erbolgin wir wulden ny gevolgen kegin synen leren
wo suln wir nü hene keren vbir vns ein czornig richter siczit Der blut vsz synen wunden swiczit vnder vns die helle vffin
stet Darusz ein damph mit nebele get Ja sten vns czu der rechten hant Dy sunde dy vns tun bekant vnd czu der lincken
syten vnser alle tuffele bitten vffin dy werlt stet vnd glüt Dy wissenheit vns Innen tut wie sullen wir vmer nü genesen wan
hie ist gar eyn swerlich wesen wir ermogin gehabin keyne flucht Maria saldenriche frucht Erbarme frauwe dicz herczeleit
vnd hilf mit der barmherczikeit vnd mit der waren mynne Noch das ich trost gewynne Getruwe barmherczerynne Justicia
dicit MAria des gestate ich nicht Hie müs noch rechte sin gericht vnd nicht noch der barmherczikeit Sie sal mir swigins
sin bereit wan ich ör nuwelichin sweig Do sü mir eynen abe kreig Daran gedencke czarter crist Sint du ein rechter richter
bist So richte noch deme rechte Obir dicz vngeslechte Das gelebit hat in der schanden truch Gedencke here an den
Referenzkorpus Frühneuhochdeutsch 1.0.1 (https://linguistics.rub.de/ref/) 19
F243: Erfurter Moralität. Spiel von Frauen Ehre und Schande Modernisierter Lesetext
spruch den du In dem ewangelio Gesprachin hast du spreche also wan hymel vnd erde gar czugen So müszen myne wort
besten Sint dir dy warheit ist bekant So richte richter alczuhant Maria dicit KOm tochter myn barmherczikeit vnd ware
myne ich mag dys leit weder gehore noch gesen Das an den armen sal geschen Kompt dan mit mir gen wir besit Bisdas
der gryme czorn gelyt vnd das orteil das man gyt Dyabolus dicit Eya richter recht richte Gedencke das wir czunichte Sin
worden von dem rechte din Sint du wilt rechter richter sin So mercke wie dy arme dyt Sich von dyme dinste schyt vnd
volgete myme geslechte darvmbe richte rechte Sie tratin in der schanden schar Darynne sint su alle gar Ey richter herre
richte dar Dominus dicit Her tufel ich wil richten recht wer do ist des tufels knecht Der müs vnder der tufele drucht Nu
hat mir disse verfluchte trucht Ny erbotin keyne ere Des müsz sie vmmermere Syn in tyffer helle flüt Daryn sü ör sunde
keren tut Dy ön or armes hercze vorrijt Nu geth ir vorfluchten dyt In das fur der ewikeit Das allen sundern ist bereit Da
vwer manig tuffel beit Et tunc dyaboli cathenizant virgines Ip{10}as ducendo ad in
F243-205ra,17 fernun Et in via plangunt oms{10} virgines et cantant Owe owe owe abir we owe müsze wir vmer
schrie in der helle se Fatuus Dicit OWe jamer owe leit Owe der grossen bitterkeit Die wir armen dulden Owe wir sin
von schulden Geuallen in vmer wernde not vnd in den ewiglichin tot Owe der argen werlde lust Hat durch vnse vnflat
geschickt Das wir sin ewiglich vorstrickt In der tyffen helle sarg Do vns vil manig tufel arg So freiszlich an gesicht
Owe do werden wir bericht Gespiset mit dem ewigin fure da wirt vns gnade türe Owe wir vorfluchten das wir nicht
geruchtin Gotis der da vns geschuf des müsse wir der tufele ruf Myt wuchsin hore schrien Nu müssen wir vns vorczien
Der hummelischin wonne Ihesus die clare sonne Ist vns dinster worden Owe der Engele orden Müssen wir leyder myden
vnd gros Jamer lyden Das nymer mag vorswinden wer sal sich vnderwinden vnser nü wir hynnen farn Eya wer sal vns nü
bewarn Ader wes suln wir hute sin Jr vorfluchten meyde myn Durch uch so lide ich yamers pin Dyabolus dicit Swig du
tore du bist myn Jch wil mich vnderwinden dyn Jch wil dyn gerne warten vnd ouch der vil czarten Meyde die dyn nemen
War vnd wil uch allen lonen gar Alle myne gesellen kompt usz der bittern helle Brenget her der helle bant Trayt gabiln
schrapphin in der hant vnd enphat mir dissen man Mit synen meyden wol gethan Alter dyabolus Geselle myn ist das der
man Mit syen meyden wol gethan Den woln wir vil gerne enphan Nu slat alle krapphen an Et sic ligantur fune 7 fatuus
plangit cum hoc cantu dicens Owe yemerliche clage Owe myner langen tage Owe mir wy hab ich die volendit Owe werlt
dyner valschen list Owe wy rechte giczig dy ist Owe mir wy hat sü mich geblendit Owe ir susze rat mich verleitet leider
hat czu sunden vnd zu missetat des sin wir nü von gotis son gewendit Virgines cantant Owy owe owe abir we c fatuus
dicit Owe Jungfrauwen gesichte Jr hat mich bracht czunichte vnd czu groszer leide Owe vwer lichtin ougen beide Dy mir
so Wol behayten vnd sorge mir voryayten was mynneclich czu schouwen was Das sach ich gerne sus fugit ir das Da wider
ist vns das geschen Das wir die suchtigen tufele sen vnd ewiglich bye yn syn Or aneblick ist mir ein pyn Dy vor alle pyne
gat Czeter vbir vwern rat Der mich hirczu gedrungin hat Virgo visus Zceter vbir den tufel arg Der sich in mynen ougen
barg vnd mir den syn vorkarte gar Das ich nam ytelkeit war Owe die schult ist selbin dyn Du wuldest mir czugefellig sin
Darvmbe lide mit mir dye pyn Dyabolus ad visun Swig tore sich in das spigil vas Mit dissem gesichte dir sanffte w{5}s
Du volgist gerne myme gsspor Ich trug dyr ye den spigil vor An allerhande czirheit Das se du gerne vnd wers gemeyt Das
wil ich dyr vorware sagen Ich wil dir nu czu rechte tragen An ende vor den spigil myn Da salt u vmmer schouwin yn Das
ist myn antlicze swarcz Mit dem du trebe dyne scharcz Fatuus cantat planctun OWe das ich ye gewart Owe disser hellefart
Owe das mir habin gemacht dy syne Owe not vor alle not Owe e
F243-205ra,18 wiglichir tot Owe mir der valschin werlde mynne Owe des bin ich in der helle ewiglich darin hat
erworbin mich oren synne dar ich ewiglich bürne virgines cantant Owy owe owe abir we ut prus fatuus ad auditun dicit
Owe Jungfrauwe horerin Das ir vorflucht muszet sin Jch en weis nicht wy ir horit Jch bin von uch betorit vwer valsche
rat mich larte Das ich myn horen karte wo ich horte singin Adir die seyten clingin Horffin roten phiffen vnd süsse griffe
gryffenen pucken vnd schalmeyen Dawider mir vorleyen Dy tuffele in der helle Ir engestlich geschelle Czeter ach vnd
we Obir horen geschriet vmerme Ja müs ich in der helle se Auditus virgo dicit Owe der tufel sathanas Mir yn myme
oren was Der vns geschaffin hat das leit Der ryt mir das ich ytelkeit horte gerne vnd tet mir wol Darvmbe ich diszen
kumer dol Owe dy schult ist selber dyn c dyabolus ad auditum Swig tore vnd tu den munt czu Ich ryt dir spat vnd fru
Czu horne alle bosheit Das hortes tu gerne vnd wre es gemeit Des ist dy helle dir bereyt fatuus plangit Owe das ich bin
geborn Owe wan ich bin vorlorn Owe mir das ich ye czu sunden pflichte Owe grundeloser grunt Owe der vns nü wirt
kunt Owe mir da werde ich gar czunichte Owe wo ist nü myn trost wan ich werde nicht erlost vsz der tyffen helle rost
Got hat gegebin vbir vns gerichte Virgines iterrum plangunt Owy owe owe abir we c fatuus ad gustum Owe Jungfrauwe
smecke du vormaledite lecke din verfluchter suszer smag Myn alczu susseclichin pflag Das ich mich Mit czu gyczikeit fras
vnd slunt was mir bereit das in dem munde smackte wol do wedir leider ich smecken sol der helle spise vnd yren trang
do wir yn müssen ane dang vnd den nuczende vmmer syn vor morat vnd vor kulen win Owe der Jemerlichin pyn Gustus
dicit Zceter der argen tufel slunt Der phefferte myr mynen munt Das ich steteclichin trang vnd alles in dem frasse rang
Das ich alles wolde wesen sat Des mag myn nymer werden rat Owe die schult ist selber dyn c dyabolus dicit Swig affe tu
czu dynen munt Jch schuf dir fras vnd vollen slunt den du smacktis gerne darümbe du die tauerne Suchtes durch den
oberfluszigen trang Din hercze Je nach frasse rang Darczu so kartes tu dynen mut Des müst u in der helle glut Dy dich
vmer burnen tut fatuus plangit Owe boser mensche sich Owe vnd mercke mich Owe mir du macht wol nemen bilde Owe
mensche dich bewar Owe myt dy sunde gar Owe mir dy werlt ist swach vn wilde Owe ir suszen lon mich singen Tut des
Iamers don wir han vorwurcht des humels tron den hat versait vns gotis son der milde virgines cantant Owy owe owe abir
Referenzkorpus Frühneuhochdeutsch 1.0.1 (https://linguistics.rub.de/ref/) 20
F243: Erfurter Moralität. Spiel von Frauen Ehre und Schande Modernisierter Lesetext
we c fatuus dicit Owe Jungfrauwe richen Dyn vorfluchte tichen Din vormalediter ruch Tut mir an allen salden bruch Din
arge sin dy schickten das Das ich by goteme geruche was Dowider ich leider müs den swebil Richen vnd den fulen nebil
Bech vnd harcz vnd bosen stang Mus ich nü richin ane dang Owe des tranckes der da ist Der stincket vnmer ane frist Der
stang der stinckit vor allen mist Odoratus dicit Owe des argen tufels craft Machte mich so adilhafft Das ich dy worcze
gerne roch vnd mich czu guteme roche czoch dauon ich sulche seten enphing das ich vor den czapphen ging do trang ich
durch den suszen ruch das ist vns leider worden bruch Owe dy schult ist selber dyn c Dyabolus dicit Swig tume mait ich
w{5}s by dir vnd rit dir das du volgist mir Das tete du vil gerne Ein andern ruch nü lerne den must u richen an ende gar
do din die tufele nemen war In der helle vffinbar ffatuus plangit Owe vmer werndis leit Owe not der ewikeit Owe mir das
wir dy vmer triben Owe tiffer helle brunst Owe harcz vnd bechis runst Owe mir das dy an vns bliben Virgines cantant
Owe owe owe abir we owe musze wir vmer schrie in der helle se fatuus ad tactum OWe Jungfrauwe fülen Nu müsze wir
czu den phulen der grundelosen gründe do wirt alrest die sünde fulen der helle bodem vnd des ewigin fures brodem vnse
fule ist nicht als E Dy pyne fulen wir vmerme Tactus dicit Owe der tuffel mich besasz Der do fugete leider das Das ich
gerne senfftikeit fulte vnd ir was gemeit Das ist leider nü vorwant Wir fulen den ewiglichin brant vnd manchin tufel arg
Dowider in tyffer helle sarg Dyabolus dicit Swig das du sies vermaledyt Jch was by dir czu aller czijt Jch schickte dir czu
schaden vil Beide in ernst vnd yn spil Des müst u in der helle grunt Do ist ein für dir enczunt Das nymerme vorloschin
mag Dywile got hat einen tag Do wuln wir uwer phlegin wol Als man sulchir geszte sol Ir werdit do alles leides vol
fatuus dicit Zceter vbir uch schandin Jr hat czu dissen banden Mich ewiglich vorknupht Das ich byn geschuppht von dem
humelischin stüle zcu dissem hellephule vorflucht sie frawe kundikeit Ir tat in hochfart mich gemeit Girheit ir vorfluchte
Ir machtet das ich suchte wucher vnd vorsacz vnd manchin lesterlichin schacz Gyczikeyt du vormaledite Obirfrasz mir
ryte den buch das ich nan nymer rü Ich fresse vnd slunde vaste czü vnkuscheit ir frauwe swach Ir fügit das ich gerne sach
Schone wip vnd was ön bye Durch su was ich des mutis frie Tragheit ir frauwe fül vwer vormaledite mül hies mich von
gotis dinste flyn Darvmbe die tufele hie mich czin Owe nyt her snoder man Was ir mir leides hat gethan Das ich ane
schulde neyt Den bederuen der mir ny tet leit Eya ir verfluchter czorn von uch so bin ich vorlorn Jr gabit mir freueliche
macht Czu morde vnd ouch zu manslacht Czeter vbir der schanden schar vnd obir alle laster gar Dy mir czu sunden ryten
Des müs ich mich nu nyten Beide yamers vnd not Owe mochte ich nu sterbin tod So swunde doch myn herczeleit Nu
ist mir yn der bitterkeit Eyn vmer wernde not bereit Lucifer dicit Gesellen myn was brengit ir Das ir so frolich komet
czu mir Dyabolus dicit Das thun wir den bosten man Den die erde ye gewan Funff meyde sint öme vnderthan Lucifer
dicit NV sagit ir armen herschaft womete hat ir uch vorast Das uch vorflucht die got{3}craft fatuus dicit Her tufel das
sie uch bekant worumb ich bin czu uch gesant Got gap mir sele lip vnd leben vnd schickte dem libe myn benebin Die
funff meyde die ir set Damete man alle ding wol spet Dy wiszten mir bose vnd gut Do erluchte her mynen mut Mit
redelichir meisterschafft Das ich gewan vnunftige cr{5}ft Das habe ich vbil an gewant Des bindit mich der helle bant vnd
habe irworbin gotis czorn vnd das humelrich vorlorn vnd bin czur helle nü erkorn Lucifer dicit ACh arme dyt vormaledit
ACh das ir vorflucht sit Ach das ir des hummels tron hat durch der armen werlde lon also Jemerlich vorlorn Owe das ir
ye wordit geborn Das ir syt czur helle komen Owe was uch ist benomen freuden vnd wonne dy engelischin könne das
mir armen doch ist kunt wy ich buwe den helle grunt hör armer dorftiger erdenclos Dy freude dy ist do so grosz Das
gotis son vnd warer crist Ein got dryueldig gebildit ist luchtit in der mayestat Als her selbin geordent hat Ach nü ist sin
bilde An freuden also milde So schone vnd so myneclich das yn dem hoen hymelrich Sich erfrauwit aller engil schar von
syme lichten bilde clar Dy freude ich armer habe verlorn vnd bin czur hellewirte irkorn Do ich neme alles leides war Nu
bis tu ouch mensche komen dar Durch dyne vnreyne sünde Nu hör was ich dyr könde Eyn engestliche mere Das ein sul
were Gesenckit vf den dygilsteyn vnd vf czu berge sam eyn czeyn Rechte bis an den humelstron Do got sin götliche lon
Mit freuden let den syrnen vor sinen owgen erschinen Dy öme gnade wider sagen vnd were dan dy sule geslagin Beide vf
vnd neder czu tal Mit scharffen messern obiräl vnd hette ich blut vnd brat So wenig als ein mucke hat So wult ich sie
ryten Durch got czu allen cziten von der hoe al hernyder vnd dan den grunt czu berge weder Bis an das Jungiste orteyl
Das erworbe noch das heil Das dem menschen ist beschert Der sich syner sunde erwert wy stet ir nu yr armen dyt Ach
wy rechte uch geschijt wult ir der hoen freude nicht So habit czu alleme leide pflicht Nu furt dy vorfluchten schar In
die helle das sü gar Ewiglich müszen sin Da meret man czu tage yre pyn Sint ön ein ewig wider gryn fatuus et virgines
cantant Owy owe owe abir we c fatuus cun suis virginibus in
F243-205ra,19 troducitor lacun miserie Quem diues exeundo ad abraham p{10}reet celestem egreditur Diues dicit
Eya warer Abraham Gotis frunt der salden stam Erhore hute dy bete myn Durch der hoen wirde dyn Die dir got vorlygin
hat vor allen syne hantgetat Das du behalden hast den pris wan du sin erste profft rys An menschlichir manschaft Bis
gewesin von syner craft Des bis ermant vnd hore mich Durch des gelobedes bite ich dich Das dir der hoe gelobter got
Gelobe wan du sine gebot Czu allen gecziten hildis vnd das gar ebene vildes Mit vorchten in dines herczin schrin Darume
her dyr den samen dyn Gelobete dyr czu eren Czu wachsene vnd czu meren Mer wan der sternen schinen Nu sich herre
an mynen Groszen Jamer den ich habe Das mir des nymant hilffet abe Ich en müs ewiglich vmmerme Schrien czeter
ach vnd we In disseme hellefüre Da mir ist leyder türe Beide ru vnd gnade In diszer brunst ich vmer bade Das sich an
vnd erbarme dich Durch dyne werde erhore mich Das lazarus der dyner dyn la den mynsten vinger sin In das waszer das
her mir Trouffe herre noch dyner gyr vff myne czungen eyn tropphen kalt Das myne pyn werde linder Ja quelt mich ein
swinder flamme in disser glute Nu thu es durch dyne gute vnd erfreuwe myn gemute Abraham dicit Son nu gedencke
Referenzkorpus Frühneuhochdeutsch 1.0.1 (https://linguistics.rub.de/ref/) 21
F243: Erfurter Moralität. Spiel von Frauen Ehre und Schande Modernisierter Lesetext
an din lebin wie dir das glucke was benebin Das du nach salden kür Mit grosseme gute breche vür Du en wuldest nicht
erkennen got Du lebetest gar wider sin gebot In allen houptsunden Des müs tu in den grunden Der bittern helle blibin
vnd ewig yamer triben din bete nicht gehelffen mag du hattes manchen werden tag Jn obirflusser richeit dawider Iamer
vnd leit Lazarus der arme Hatte in grosseme harme Lazaro dem ist nü wol So bis tu aller pyne vol Lazarus leit hungers
not du vorsaitest öme sin brot das vnder die fusse sprete Nu hilft dich nicht din bete Dy du schriest her czu mir Sodas ein
tropphe möge dyr werden der da erqwickte dich wane du must ewiglich Jn der helle sin begrabin Da dich die tufele sullen
labin Da salt u dyne pyne habin Diues dicit Eya suffczenberndis leit Das mir ist ewiglich bereit In disseme hellefüre In
ist mir leider ture Weder rü nach gemach Owe das ich vf erden dach Ye so grosse wirde nam Eya vater Abraham Sende
den salden richen gast Den du yn dyme schosse hast Lazarum den heilgen man In mynes vater erbe do ich han Noch
funff bruder ynne Dy noch der werlde mynne Quelen nacht vnd tag Dauon sü den ewigin slag Erwerben von den sunden
Das her den müsse kunden Der helle Jamer vnd not vnd den ewiglichin tot Damete ich leider bin erslagin Das la herre
yn so sagin Das sü sich also bewarin Das sü nicht in die pyne farin Dy nicht dy tuffele an mir sparin Abraham dicit HÖr
arme dorfftiger was ich dir sage Su habin dy boten alle tage Dye dy warheit tun bekant Wy is vmb die pyne sie gewant
vnd wy sü halden sullen or lebin Moyses yn ist benebin Der da lert die czehin gebot Die der hoe globte got Gegebin hat
czu haldenen Den Jungen vnd den alden Darczu habin sü vorwar Dy lere der pristere gar Dy on stete konden Das su sich
vor sunden Behuten vnd vor missetat Su habin lere an aller stat woln sü or mag wol werden rat Diues dicit Abraham du
gotis czart Sende einen toten an dy fart Dem gloubin su vil bas vorwar wil ich dir sagin das Ein toter su vil bas bericht
Su gleubin den propheten nicht Su gleubin was der tote spricht Abraham Dicit SWig armer tu czu dinen munt Ich wil
dir tun dy warheit kunt Su habin in der werlde dort Moysi lere vnd syn wort vnd der propheten darczu Dy man spate
vnd frü Mit richer lere entsluszt Des manche sele genuszt Dy da vormiden alles leit Darczu die werde cristenheit Ön mit
truwen ist benebin Dy lert sü wy sü sullen lebin Gote czu lobe vnd jn czu from Su entsluszt manig ewangeliun die got
mit syme munde sprach do her ging vf erden dach Su lert die subin sacrament Daryn sü cristen sint geseint wy sü die ern
czu aller czijt Dornach su riche lere gyt Czu dem gloubin vnd czu der tat als manig heilige gelert hat Sus habin sü riche
lere die lert ouch frawe ere Die saldentriche gotisfrucht Beide tugint vnd czucht wo su sich hene wenden Do vinden sü
allen enden Dy lere die su wol bewart vor der Jemerlichin fart Sint sü des alles achten nicht wie sulden sü dane werden
bericht von eyme toten manne Du bist in gotis banne wider den du gesundigit hast des must u sin der helle gast In dem
ewigin valle vnd darczu die alle Dy in den sunden sterbin vnd nicht noch hulden werbin Dy müszen czu dyr in die pin
Selig muszen alle die sin Dy gute lere trute Noch seliger syn die lute Dye dy lere behaldenen vnd die ebene valden In ör
hercze mit ir list Noch allerseligist tu dy crist Die nach der lere tun die tat Wan der wirt ewiglichin rat hiemete die rede
ein ende hat Dyabolus dicit Owe dem dorftigen der do sich Czu der schanden heldet sich vnd prufet yre seten gar Das
her der stete nymet war vnd volfurt das mit der tat Des mag nymer wesen rat kom vorfluchte silberslunt du salt in der
helle grunt So tiffe werde gesenckit das dyn nymer gedenckit der vil ewigliche crist dywile her got yn humele ist Wan du
ein rechter sunder bist Explicit ludus hones
F243-205ra,20 tissimus et utilissimus quo ad saluten anime Et quo ad acquirendas vir
Referenzkorpus Frühneuhochdeutsch 1.0.1 (https://linguistics.rub.de/ref/) 22