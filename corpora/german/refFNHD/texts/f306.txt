F306: Buch der sieben grade Modernisierter Lesetext
+H
corpus: ReF.MLU
language-area: -
language-region: ostfränkisch
language-type: fränkisch
genre: V
medium: Handschrift
time: 14,2
reference: Hs.: Blatt (r/v), Kolumne (a/b), Zeile
corpus-sigle: F306, I-E-V1,H
text: Buch der sieben grade
text-author: Mönch von Heilsbronn
text-type: EB (Erbauliche Literatur, Mystik)
assignment_quality: -
hoffmann_wetter_nr: -
library: UB Heidelberg
library-shelfmark: Cod. pal. germ. 417
date: um 1400
place: -
text-place: -
printer: -
edition: Der Mönch von Heilsbronn. Zum ersten Male vollständig herausgegeben von Dr. J. F. L. Theod. Merzdorf
Berlin: H. Ebeling \{}& C. Plahn 1870. […].
size: -
language: fnhd
literature: -
notes-transcription: Anmerkungen zum Text und zur Transkription: Jeder Vers beginnt mit einer (rot markierten)
Lombarde.; Überschriften stehen komplett in rot - (Schmuck-)Initialen ebenfalls. In der Regel folgt auf eine (Schmuck-
)initiale eine Lombarde - diese; wird (wie im Falle der übrigen verseinleitenden Lombarden) nicht im Einzelnen
gesondert ausgewiesen, sondern lediglich als Großbuchstabe wiedergegeben.; Findet sich nach einer (Schmuck-)Initiale
im Transkript kein Großbuchstabe, dann handelt es sich hingegen um einen der wenigen Fälle, in denen in der
Handschrift keine; Lombarde auf die (Schmuck-)Initiale folgt. Alinea stets rot. 107v,01-04 rubriziert und nicht in
Versform - und daher auch ohne verseinleitende Lombarden.; 065v, 069v, 074r, 091r und 101r sind unbeschrieben. 70v
(‘Di $a[…]’), 093v und 101v mit Kustode. Häufig beginnen; Wörter am Zeilenanfang mit einem im Folgenden als großes
“U” umgesetzten Buchstaben (auch wenn die gleichen Wörter innerhalb einer Zeile mit “v” beginnen) -; hierbei könnte
es sich auch um ein großes “V” handeln; da sich jedoch in wenigen Fällen auch ein eindeutig als “V” zu identifizierender
Buchstabe findet,; wurde von einer Umsetzung als “V” sowie von einer Interpretation im Sinne zweier unterschiedlicher
Schreibweisen von “V” abgesehen und bei der Transkription; stattdessen “U” von “V” unterschieden. An folgenden
Stellen finden sich federartige Verzierungen im Text, deren Bedeutung unklar ist, mal mit Öffnung; nach rechts (1), mal
mit Öffnung nach links (2): 81v,20 (1), 92v,24 (1), 94r,26 (1), 94r,27 (2), 100r,14 (1), 100r,16 (1), 100r,17 (2), 100r,27
(1) und 105v,26 (1); in 90v,05 (1) dient es wohl zugleich (?) der Streichung eines (zusätzlich überpungierten) Wortes.
Unterschiedliche Formen von ‘i’ werden im Folgenden; berücksichtigt: ‘i’ steht für ‘i’ (in der Handschrift) ohne Punkt, ‘í’
für ‘i’ mit Punkt und ‘î’ für ‘i’ mit Zirkumflex. Ob es sich im Einzelfall tatsächlich; um ein Zirkumflex handelt oder der
Schreiber einen Punkt nur unsauber gesetzt hat, ist unklar; Ziel war es, die Eigenheiten der Handschrift möglichst genau
abzubilden.; Die Frage nach einer Systematik ist noch offen. Ebenfalls offen ist, welcher Systematik die Verwendung der
zwei r-Typen folgt; festgehalten werden soll; hier zunächst, dass beide Typen (auch in Gemination) innerhalb des Textes
auftauchen, wobei jedoch das runde r lediglich am Wortende und innerhalb von Wörtern; zu finden ist.; vorhandener
Text / verfügbarer Text:
abbr_ddd: HeiGrad
extent: FnhdC: -; compl: komplettkomplett
extent-size: FnhdC: -; compl: 11.732 WF
@H
F306-062v,01 Hie hebt sich an daz puch der siben grade ICh han gelesen in der schrift Daz muezzichait ist
ain vergift Davon di sel sterb Und hie der leip erwerb Uon ir poser maisterschaft Aller vntugent vberchraft Uon dirr
poesen vnart Spricht sant Bernhart Ain solhe grub ist muezzichait Di alle hohfart in ir trait Muezzechait di verwachsen
Schuf daz den apfel azzen Adam vnd Eua paid Muzzichait di laid Den weissagen dauid schuente Daz er totleichen
suente Uon muzzechait her Salomon Der weis von dem gelauben chom Swaz sunde geschiht oder ie geschach Der ist
Referenzkorpus Frühneuhochdeutsch 1.0.1 (https://linguistics.rub.de/ref/) 1
F306: Buch der sieben grade Modernisierter Lesetext
di muzzichait vrsach Davon ist vns geschriben gegeben In der heiligen vater leben Daz si fur dis posen suht Sich selber
satzten in solhe czuht Daz si cze chanse stunden Sich selber muezzich funden Si schuffen numer ettwaz Wann so der
gaist waz petens las So fluhen si di muezzichait Czu leipleicher arbait Und worhten mit den henden Niht alain cze wende
Ir armut di si da liten Mer daz si daran erbiten Wiz daz der gast wer wider chomen Vnd seinen lauf het wider genomen
Daz dapei vns ist worden schein Daz si chlaine churbelein Uon pinzzem machten ain wunder Und stiezzen denn darvnder
Ain fewr vnd liezzen si prnnen Damit si vns prahten innen Daz si diselben arbait Newr taten fuer di muezzichait Daz
man fuer torhait hatte Swer nu solhe arbait tate Und waz ez doch nach meinen wan Nach rehter weishait getan Wan
hetten si muezzichleich geworht So musten si geitichait haben gevorht Also han ich auch ain arbait Fuer mein selbez
muzzechait Geworht an disen puchlein Chawm pezzer dann ain churbelein Und auch fur mein frevnde Ob si czu chainer
stunde Niht pezzers wolten schaffen Daz si hie siben staffeln Lesen fur di muezzichait Di solhen schaden an ir trait Wann
ich wan sich nieman mac An hohsten vben durch den tac Davon ist dez guten vil Ob menschleich vrdruz eins nit wil
Daz er ans ander greiff Swen di czeit versleiff Daz dann di gewizzen sin Uon allen stunden hab gewin Peten lesen trahten
Unser leben vnd gotez ahten Tugent an vns cziehen Und vntugent fliehen Und swaz vns czu andaht raiczen chan Daz
ist allez wol getan Dicz maint auch vnser herre got Und mit im sein czwelfpot Do si vns geputen daz wir scholten peten
on vnderlaz Wann wir mit rechnung wider geben Muzzen allez vnser leben Davon so han ich auf gerichte Siben grade
hie getihte Uon sibenlai gut gepet Swer in den durnahticleichen get Der chumt sicherleiche Czv vnser herren reiche Auf
swelhem grad in der got Begreiffet so chvmt er czv got Auch ist daz puchlein darczu guet Swelch gaistleich mensch in
seinen muet Sein selbes leben wil fleizzich spehen Und sich selben niht vbersehen Der vindet auf welhem grad er stat
Vnd wie vil er furgegangen hat Daz er wizze got cze loben Umb di er czeruche hat geschoben Und vindet aber darnach
wol Waz er sich furpaz richten schol Auch lernent gut laut wol hie Daz si wizzen wie verr sie Noch sein von volchomen
leben Di leiht wonten in war gegeben Daz si ieczunt scholten siczzen An darauf spiczzen Di vinden an disem puchlein
Daz si chawm an der ainczeln sein Nu wil ich churczleich nennen Di grade gegeben cz erchennen Der erste grad hat hert
gepet Der ander auz ganczer rewe get Der dritte ain newe minne frvmt Im vierdem got czu der sel chumt Im funften die
sel enczukt wirt Der sehst ain ainnvng gepirt Czwischen der sel vnd got Der sibent ist nach dez leibez tot Von disen siben
greden Wolt ich gern reden Chunde ich gutez ettwas Nv sint mir die sinne cze las Auch machent mein svnde Daz ich
chain chvnde Han dirr heiligen dingen Denn daz ich han gedinge Czv dir vil lieber herre got Dez chraft dez macht vnd
dez gepot Seit gut gesprech den stummen Weishait der werlt tummen Di vberfluzzig gut dein Gab balaams eselein Daz si
menschleichen sprach Und chvntleich deinen engel sach Als gib vil liber herre mir Cze sprechen ettwaz von dir Und von
deine suezze gnaden Czv den du hast geladen Alle gaistleichew chint Di ga durnachticleich gaistleich sint Mit deim gelub
frewdenreich Da du sprichst swer durch mich Uater muter frewnt gut Leit mit willigen mut Dem wil ich hie in disem
leben Hundertvaltich wider geben Und on ende ewicleich Besiczzen mir mir daz himelreich Also wil ich herre in deinen
nam In disen tieffen wag den ham Meiner armen sinne senchen Mit schiefflein niedert lenchen Denn do ez treibet der
snelle wint Der heilig gaist an den ist plint Allez daz man gereden chan Mit dez gedingen heb ich han EZechiel sach
auf gericht In ainer gaistleichen gesiht Ain tempel hoh auf ain werch Reileich gecziret hat daz werc Auch waz gemachet
hoh empor In den tempel ain reicheleich tor Da giengen siben grade zv Waz daz bedaute daz merchet nu Der tenpel
weczaichent vns daz himelreich Daz an czieren ist so reich Daz chain red darczv gehort An dem tor waz hoh empor Dapei
schuln wir han vernomen Swer in den tenpel begert cze chomen Der muz in hohen tugenten leben Uber sich von tugent
in tugent streben Pei den graden di da gen Czv den tempel schuln wir versten Sibenerlai gvt gepet In dem di rain sel get
Als in den graden vber sich In daz fronhimelreich DEr erst grad ist daz gepet Daz von trunken herczen get Und daz der
mensch mit vorhten Spricht mit plozzen worten Mit grozzen ernst on czil Hat dicz gepet vnd fleizzez vil Den daz er hat
di lucken Daz ez ist allez trucken Wan swen der wille ist ernstes vol Und doch di andaht dapei hol So tat er allez gern vil
So denn di andaht niht en wil Den willen helfen pringen So hebt sich ain swares ringen Der wille czeuhet her di sinne
hin Mit fleiz vnd mit ernstleichen sin Spreche er gern sein gepet Alz im sein gewizzen set Dez staten im di gedanch nicht
Wan swen er sich cze peten richt Czehant di gedanche fliegent aus Und pringent im vber danch cze haus Swaz er gehort
gesehen hat Oder selb mit den werchen volpracht Si tragent im czv vber seinen danch Pose vnnucze vnd vppig gedanch
Swen so der wille wil ainen wek Und an seinen gedanch den geslek Di gedench suchen auzzen Der sich doch gern muzte
entauzzen Der gut wille von herczen gert In disem chrieg wir ofte gewert Uon iamer manig haizzer czaher Swenn er di
fliegen treibet naher Und si als ofte choment wider Dirr chrieg deut alle glider Er chrenket den leip vnd priht den chopf
Und get daz hirn vmb als ain topf Wann der wille cze hilfe hat Den leip der im chreftileichen stat Pei im in seinen
chriegen Aintweder piz di fliegen Alle sint erstorben Oder piz der leip erworuen Hat in denselben stunden Uon chranchait
tief wunde DEn chrieg wir vns alle machen Uon dreier hant sachen Der erst daz wir all sein Uon dem gotleichen schein
Uruallen gar in suende Wann hiet wir gotez chuende Leip sel hercze sin vnd muet Mit fleiz strebten nach den gut Sust ge
wir stopozzen In diser vinster stozzen Wir ofte vnser fuezze An dirr werlt suzze Und an leibez gemach Dem wir gen ofte
cze verr nach DEw ander sache ir schaden treit Uon maisterleicher vreiheit Swenn wir vnserm herczen Niht wellen tun
den smerczen Noch sein haben solich gavm Daz wir im leiten ainen czavm Damit wir ez mohten twingen Uon vppigen
dingen Di maisterschaft trag wir im niht Davon hat ez vnstat sit So wir denn niht daz hercze czemen Noch ez von posen
dingen nemen So wir ez sanfte teten So wir ez denn gern heten Pei vns hie so vert ez hin Und snurret vmb alz ain pin
DI dritte sach treit ir verlust Swen wir gern vnd mit gelust Fremde mar horen Di vnser andaht storen Diselben mar gent
Referenzkorpus Frühneuhochdeutsch 1.0.1 (https://linguistics.rub.de/ref/) 2
F306: Buch der sieben grade Modernisierter Lesetext
herfuer Swenn wir vnsers herczen tuer Wolten gern versliezzen Als oft si an stiezzen Daz wir si mohten treiben aus So
wir si denn haben cze haus Mutwillich vor geladen So ist pillich daz wir haben den schaden Ob wir nach vnserm willen
Si mugen nicht gestillen Czv disen chriegen gehort anders nicht Denn ain dultigew verpfliht Daz er welle vber harren In
disem widersparren Huete muermelvnge Daz immer iht di czvnge Got iht ihtweicz Daz er in leit in der weicz DEr erst
grad gehort aigenleich Di an vnsern herren sich Ir ernst dez ersten han ergeben Und denn danach daz inner leben Mit
vzerchait wirt vndernomen So di wider czv in selb chomen Di leident solich gestozze an in E si gesamen wider ir sin Hie
ware vor allen dingen not Da sich der mensch piz in den tot Sacz gegen dirre herte Piz er chavem auf daz geverte Aus
auf leipleichen trost Wann vberchome er disen frost Ich wolt im dez mein trew geben Er chom in wunnecleichez leben
NU mohte sprechen lewte mir Wem iht werr dem clag wir Leiden solher not niht Wir peten wol mit gutem frit Und on
allen widersacz Get daz von gnaden der dink stet paz Denn ez dem weissagen dauid tet Der in den salter an maniger stet
Chlaget vnserm herren got Uon den gepresten sein not Auch claget iob di sinne mein Czestrawet sein davon ich pein
Trag an meinem herczen Disen selben smerczen Chlaget auch paulus taegleich Daz ich hazze daz tvn ich Und tun dez
nicht dez ich da wil Swer sich nu wais in hoherm czil Denn dauid iob paulus di drei Der sprech ich pin dez chriegez frei
Doch ist daz war daz ez geschiht Uon vnruche vnd von gnaden niht Swenn in der wille ist nicht so stark Oder an wiczen
ist niht so chark Daz si wider di fliegen sich Mit fleiz seczzen chrefticleich Wan swenn der mensch cze chirchen stat Und
sein gedanch fliegen lat Mit dem dahaim er seinen schacz Czelt hie ist chain widersacz Wann swa der wille den gedanchen
nah Uolget daz gepet ist swach Davon ist da chain chriegen Da si an war cze fliehen Dirr frid ist poser vil Denn da ain
chrieg der guet will Ofte ist vnder gelegen Vnd er als oft sich als ain degen Seczzet chrefticleich cze wir Gegen dem
fliegenden hir Hie endet sich der erst grat Swer in den durnachticleichen gat Der chvmt sicher sicherleich In den andern
vber sich NV han ich funden in der schrift Ain wort darauf ich wol stift Gewarleich disen andern grat Got ihs{10} selb
gesprochen hat Meinew wort sint gaist vnd leben Daz han ich paide an in gegeben Cze gleicher weis als in der nvz Der
chern leit vnd hongez fluz Ist in den wachs bedechet Als haizzet fewr auch stechet Uerporgen in chalten stain Mark in
hirten pain Der on fleiz vnd on macht Wirt chains auz seiner schal praht Als muz man gotez wort lern Piz daz si lazzen
irn chern Gutez leben vnd guten gaist Den vnser herre allermaist Der ellenden sel hie Gegeben hat piz daz sie Chvmt
czv dirr wirtschaft Do volle gnad ist gancze chraft Auf dez red der ander grat Sein grvntveste gelegt hat Der solich genad
auf im treit Swenn di voder hertechait Ist getruchen vnd gechawen Mit guten fleiz gepawen Piz auz den worten flewzzet
Ain andaht di sich gewzzet In dez menschen hercze Uon den im wehst ain smercze Der im machet new Sein svnde mit
ganczer rew Hie geluste den menschen anders niht Den daz er an sich selber viht Mit vnmazzigen straffen An peten vnd
wenich slaffen Sich slahen vnd penen Mit swaren disciplinen Und swaz den leip mueet Da wirt niht an gerveet Der arm
leip muz pfadez stan Der svnden di er hat getan Mit dirr hirten rew not Leit er vnserm herren got Als magdalena cze
fuzzen Pezzern vnd puzzen Gelobt er an der stunde Mit herczen vnd mit munde In rew stempfet er sein gepet In sauftzen
in chlag piz davon get Haizzez wain ain salb wert Der vnser herr von herczen gert Di salb ist edel ir wuercz swach Als
ain ware rew si prach Auz der gewizzen garten Di disteln vnd di charten Chrotenpluem vnd nezzelchraeut Alz si di peiht
hat auz geraeut Dis wurcz czesamen chert Und in den morsar gepert Dez rewigen herczen Machent ainen smerczen Der
got geit also suzzen smach Von dem er sich vnsers herren niht en mak In allen seinen gewalten Lenger dez enthalten Er
muz im sprechen di woert Di magdalena von im hoert Alle dein suende sein dir vergeben Ge . in frid sei dein leben O
Voller gnaden hohez wort Schol ich dich immer han gehort Uon vnsers herren mvnde Daz doch er cze aller stvnde Den
sprichet di in rew sein Swie doch herre di woerter dein In flaischleich or niht dringen Doch geist du in den gedingen
Den magdalena von dir enpfieng Do sie von deinen fuzzen gieng Doch wil ich hievon reden me Daz man ez dest paz
verste Dv gaistleich mensch nv sag mir Ob vnser herre spreche dir Mit waren plozzen worten Die fleischleich oren horten
Umb alle mein svnde hab mein svn Sag an wolcz daczv tuen Ich waen dv taeste anders niht Denn daz dein sel sich furpaz
riht Uon chraft von maht von sinnen Cze loben cze danchen cze minnen Got dez suzzen milte Solich gnade nicht wevilte
Und war furpaz newr dem ger Cze got steticleich daz er Dein leben in seinen willen stelte Im alain cze widergelte Und
begerest dv alain durch in Ob ez dir prachte chainen gewin Swen nv dein sel sei daczv chomen Und solch andaht hat
genomen So wizze daz diselben wort Dein sel von got hat gehort Wann got vnd sel sint paidew gaist Uon der sache auch
allermaist Ir paider chosen gaistleich ist Dovon chain sin mit allem list Ir chosen mag gehoren Mit flaischleichen oren O
we parmhercziger got Hilfe mir daz ich vor meinen tot Chom auf disen andern grad Daz ich mich meiner missetad Uor
dir so revleich erclag Daz ich von deinen gnaden trag Antlaz vnd hulde Umb alle mein schulde Di andern grad sint mir
cze hoh Denn daz dein gnad si all czoh Nieman mit seiner frvmchait Ist chomen czv dirre heilichait Dv hast si all dar
getragen Als wil auch ich mir nit versagen Dv mugste an mir daz wunder Tvn durch dich selber besvnder Und durch dein
selbs parmherczichait Di den irs namen warhait trait So er sich dahin gevzzet Do iamer vber flevzzet Wann iamer vnd
barmchait So grozze sippe czesamme trait Daz sich di parm naiget Do man ir iamer czaiget Dez han ich haus vnd stadel
vol Dovon herre tu so wol Und tu deiner parmchait ir recht An mir armen deinem chneht Wann wirt mir parmchait
czetail So clag ich furpaz chain vnhail Ich sprich mit vrlaub herre mein Wa wild dv mit dein parmed hin Dein engel di
bedurffen ir nicht so hast du der minne geriht Czv den guten ewicleich Schol den di parm vben sich So nutz diselb parm
Sich naigen vber vns arm Dein minne schol czv den gueten gen Dein parmchait veber vns arm sten Dein gerechtichait
tail den mit Der dich genaden niht ein pit Swaz dv genaden den guten tuest Da hat dein gnad gnaden pruest Und haizzet
pilleicher ain recht Als do ain herr seim chnecht Wol tuet vnd genaedicleich Der im dint trewleich Di genad hat nicht
Referenzkorpus Frühneuhochdeutsch 1.0.1 (https://linguistics.rub.de/ref/) 3
F306: Buch der sieben grade Modernisierter Lesetext
grozzen danck Swen aber si hin nimt ir ganck Und solhen lewten gnade tuet Do si chainer slaht gut Uindent vnd eitel
poshait Da haizzet si rehte parmchait Mir sagt di schrift dv seist so gvt Vnd habst so parmherczigen mut Daz du all di
wellest geweren Di genaden muoten oder geren Di begir herr hab ich wol Denn daz ist der werche hol Daz ist herre
daz ich clag Und czv dir rueffe all tag Daz dv geruchest sterchen Den willen mit den werchen Wann dv pist herr mein
geczewg Daz ich der red niht en lewg Ich naem ez fur himel vnd erden Daz ich mahte werden Ain mensch nach deinen
willen Vnd liez mich darczv villen Und schaffe doch dapei allez nicht Daz si in den himel geschrit Und sei di parmchait
gemant Di der schacher an den chraucz vant Dem dv vmb seinen willen bloz Uergebde so manig schulde groz Alz dv
mir herre genade vmbsuest Durch nicht daz ez dich geluest Hie get der mench in dirr genad Uber sich in den dritten
grad Auf disem grad dauid waz Da er in rechter rew laz Den salm der sich an hebet alsus Miserere mei deus Auch waz
der publicanus hie Der mit den phariseo gie Inne tempel vnd in rewen sluch Anz hercz vnd antlaz dann trug Auf disen
grad der schacher gieng Der neben vnserm herren hieng Der nicht mer sprach denn gedench an mich So do chuemst in
dein reich Wann von rewen giengen di wort Uergab im got so mangen mort Auf disem grad vinde wir sten Di rewarinne
magdalen Di in rew bescheint Do si von herrcze weint DEr dritte grad stet in der aht Swen in dez menschen andaht Ain
newe minne weklibet Di di vorht czehant auz tribet Di czuernde in dem andern grad Mangen czaher vergozzen hat Der
voriht ist hie verswunden Wan gedenkt er halt der sunden So tunt si im doch niht alz we Uon der rew di er e Fuer got so
ernstleich goz Uon der parm in wider floz Ain wort daz im versmelczet hat All di seinen missetat So gar ob er sich wollt
riczzen Er chund auz seiner gewizzen Uon voriht ain czaher pringen So vil hat er gedingen NU mochte sprehen etwer
In seinen mut waz schol er Furpaz denn schaffen Auf disen dritten staffeln Semt im sein svnde sint vergeben So hab er
furpaz senftes leben Oder wie get daz so palde czv Der davor chvnde chain rv Uor pitterr voriht gewinnen Daz er yetzund
chan minnen Uon disen fragen paiden Wil ich ew nv beschaiden Swenn di sel der gnaden enstat Daz ir got vergeben hat
All ir sunde An derselben stunden Ain lieb si gewinnet Daz si got furpaz minnet Diselb minne gibt ir me Cze schaffen
denn di vorcht tet E Wann wir all sein an der vart Uon natuerleicher art Daz wir die gern minnen Von allen vnsern sinnen
Di allerpeste vns haben getan So denn der mensch siht an Den hauffen gotez parmchait Den er auf in hat gelait So mag
er im dez niht versagen Er muzze minne czv im tragen Swi gotez gnade sei so vil Daz ir chan niemant wizzen czil Doch
wil ich si versliezzen In vierd genade giezzen DI erst gnad daran stat Daz er vns geschaffen hat In di hoehsten creature
Der newer czwo sint so tewre Di engel vnd di laute Nach der schrift betawte Der andern gescheffde ist on czal Di czwo
gehoren in seinen sal Und schuln da mit im immer leben Den andern ist niht mer gegeben Denn ain wesen in dirr czeit
Daz danach churczleich geleit O grozze gnade vnd er Daz dv gestern nihcz niht wer Vnd hewt nach got gepildet pist Vnd
ewig alz er selber ist Nimmer mer erstirbest Mit clain dinst erwirbest Daz dich berueer immer not Vnd daz dv wirdest in
got got DI ander gnade ist groz vnd groz Daz got auz seins vaters schoz Gerucht chomen auf erden Und durch vns mensch
werden Daz wir iht verduerben Noch ewicleichen stuerben Und tet durch vns daz also gar Daz seins gefures niht vmb ain
har Wuchs von solhen noten Der sich durch vns liez toten Wer chan di genade geahten Oder mit gedanche wetrahten
Daz du mit wunderleicher chvnst Uns nach dir vnd dich nach vns Hast minnecleich vermenget Daz dir denn dez werd
verhenget Daz du vns dein gothait Und dir nach vnserr menschait Hat paidenthalp gemainet So parmcleich verainet DV
hast geschaffen vns nach dir An der sel do daz wir Uon svnden missetaten Cze stoerten vnd cze valten Do schriet du dir
do ain chlait Uon vnserr chranchen menschait Und wuerd mensch durch vns sich Vnd gabde fuer vnser schulde dich Daz
du vns wider mahte Czv deinen hulden prahste Dez sag dir himel vnd erd dank Denn daz di paide sint cze chrank Daz
wir di dez niht wirdik sein Cze haizzen di geschepde dein Daz frewdenreich suzze wort Uon deinem munde han gehort
Daz du vns prueder hast genant Czwai wunder sint mir hie erchant Welhez wunder aber dapei Groezzer dann daz ander
sei Dez chan ich niht geczaigen Unser hoehe oder sein naigen Den daz di paide wunder sein grozzer denn besunder Vnd
weder wunder wesunderleich Daz der hoh schepfar sich Durch vns so tief naiget So dimutig minne erczaiget An vnsern
menschait di er nam Durch vnsern willen oder daran Daz er von seiner milde Vns schuef nach seinen pilde FrEw dich
mensch frewdenreich Frew dich frew dich ewicleich Daz dich gotez minne Auzzen an im an dir inne Mit magtschaft hat
verstriket Und mit sippe hat verczwichket Daz du von im niht chomen chanst Ob du dir ein der gnaden ganst Diw dritte
gnad hat er vns gegeben An dem wunnicleichen leben Seins reichez daz er vns entsloz Mit seinem plut daz er vergoz
Uon dein sant paulus reit Daz alle marter vnd aribeit Gelegte auf aine hauffen Mohte niht erchauffen Ainen plick der
vns so wolvail tuet Got vmb ainen willigen muet Oder vmb ain blozzez begeren Da man der werk niht mac geren Waz
wild vmb dis hauffen geben Der leip sel vnd daz leben Vmb di ersten gab schuldich pist Alz in der alten E man list Daz
got pei moyse gepot Mensch dv scholt deinen got Uon herczen von sel von sinnen Uon ganczen chreften minnen Der
dannoch niht vergozzen Het sein plut noch entslozzen Unds daz himelische lant Sag mir welherlay pfant Wil dv dann
geben nv Umb di andern gnade czv Ich wen vns allen hie geschiht Als man in ainem spile giht Daz ain armer mensch
ranch In armut di in ser twanch Der het niht denn ainen hvnt Den verchauft er drei stund Bedenche herr vnser armut
Und beruche vns geben solhez gut Daz dv wellest nemen fur vol Wann dir niemant alz er schol Nach reht mag vergelten
Gebe er dir all di werlde Ich gesweig der pezzervnge der wir Allesamp sein schuldich dir Umb vnser sunde taegleich Mit
der wir alle wesweren dich DEw vierd genade daran leit Ob dir hat gegeben oder geit Got genad wesunderleich Waran daz
waist dv paz denn ich Ob dv svnderleich di gnad Enpfangen hast di disen grad Aigenleich an gehort Daz dein sel hab daz
wort Gehort daz magdalen enpfiench Do si von gotez fuzzen giench Swenn all dez menschen andaht Mit fleiz dis genade
aht In seinen herczen czesammen treit Di vnsers herren parmchait Auf in so vollicleich hat gelegt Czehant daz hercz sich
Referenzkorpus Frühneuhochdeutsch 1.0.1 (https://linguistics.rub.de/ref/) 4
F306: Buch der sieben grade Modernisierter Lesetext
der wegt In dez menschen liben Und beginnet czesammen treiben Im fewr der suzzen minne Und begeret von allen sinne
Got cze dienen etwaz Uon solher gnaden vnmaz So er denn niht vindet in solhen wert Chainen dinst als sein begert Der
gruntloz wille So geligt di czvnge stille Und beleibt di gir alain Davon daz si cze chlain Dunchet aller slaht gepet Ist aber
daz si wort let Di gent auf chainen simne Sunder von der minne Alz in der minne puche stet Ain spruch der eben hieher
get Den ich mit fugen darczv nim Mein traut mir vnd ich im Di red hat weder end noch drvm Wann si ist von der minne
chvm Di drvm noch end me gewan So man der niht gegawmen chan So priste si auz si waiz niht wie Mit red di si erdacht
nie Sodann di andaht nicht en mach Der minnen grvntlosen wach Mit chainem gepet en giezen So hebt sich suzzes
reizen Und ain wainen minncleich In dez heiligen wazzers sich Die haizz wegir chvlet Dazselb wazzer spulet Di sel daz ir
daz nahet Daz si got selb enpfahet Und daz si wirt ain rainez vas Cz empfahen den humelischen schacz AUf disem dritten
grad Hebt sich erst di gnad In got der frewdenreich gelus Der da haizzet iubilus Auf disen grad dauid staich Do er sprach
ich erstvmpte vnd swaich Und erhicz daz hercze in mir Und wuec hs ain fewr in meiner gir FRau anna hie gewesen ist
Alz in der chvnig puch man list Uon der Eli der priester sprach Do er si in andaht peten sach Wie pist du von wein so
naz Ge hin piz du in verdawest paz Wann si in der heiligen chvnst Waz worden so in pruenst Daz in daz mueste dunchen
Si waer von wein drunchen DI andern grad hant solhez guet Daz menschenhercze sin noch muet Mit danchen niht chan
ergrvnden Ob si halt hant enpfvnden Derselben gnade tausent stunt Doch swaz mit grober red der munt Hievon sagt daz
ist cze swach Uon dir gnade er selb sprach Unser lieber herre got Ich gib ain verporgen prot Daz ist manna genant Daz
chainen menschen ist bechant Dann der dew gnade newzzet Und newr di weil si flewzzet Wan swenn si ist vergangen Het
si denn enpfangen Der mensch hunderttawsent stunt Ez chand niht reden chain munt Di lawterchait erraichen Denn
mit verren czaichen Wann allew red gezaichent ist Czv dirr gnade reht alz ain mist Geahtet czv lauterm golde Davon ich
pilleich scholde Meinen munt czesamen haben Und liez nach disen schacz graben Die lewte den ir heiligez leben Worte
vnd weis mohten geben Und lert ich mein svnde chlagen Und ain senftigez hercze tragen Furpaz piz an meinen tot Ob
mir leiht darvmb got Geruch parmcleich vergeben Mein so groz svndigez leben Di clag laz ich weleiben Und richte mich
cze schreiben Uon genaden di mir ist vnbechant Alz der mit cholen an ain want Molet ainez menschen pilde Wann di
gnad di ist wilde Den chan si niemant doch gesagen Di si aber in dem herczen tragen Di verstent di red verr paz Denn
ich der red ich waiz nicht waz DEr vierd grad di gnad gepirt Swenn in ir gepet begozen wirt Di sel mit gotez minne So
gar daz auzzer sinne An ir vebe erstarren In disem suzzen harren Di rain sel prinnet Piz daz si gewinnet In disem fewr
ain ander gluet Diw dez ir hercz vnd ir mut Twinget daz si fuerpaz vert Und vnsers herren selber gert Wann si in dem
vodern grad Newr tugent vnd guter werck pat Di begir ist geedelt vnd gemert Wann si hie gotez selb gert HIe czaiget
vnser herre sich Seiner trauten czornicleich Als ob im versmach ir ger Die doch niemant geit denn er Und leit si lang
paiten In den gluten aiten Niht davon daz er ir versag Svnder daz er czesammen trag Ir belang dez groezzer ger Gewaert er
alz si im sei vnmer Wann er czv chainer sel wil chomen Si hab dann grozz gir genomen Dovon spricht er ainen smehen
spruch Geschriben in der minne puch Cher deinew augen von mir Alz ob er sprache di wort zv dir Uil czarte sel wo welt
ir hin Lat euch genugen solhez gewin Alz ir da habt enpfangen Und lat euch niht welangen Nach dem daz ew vnmazig
sei Tut hin ir seint ain tail cze frey Seit irs niht di vil arm Di smachleich mein parm Ofte mutwillicleichen floch Und ich
allez wider czoch Und saczte euch vber ewren danch In disen heiligen ganch DO ir auf di grade tratte Ainer andaht ir
mich patte Der wurt ir schier von mir gewert Uil vollicleicher dann ir gert Da patte ir in dem andern grat Abloz vmb ewr
missetat Do enpfiengt ir von mir czehant Und ward ew dez vrchvnd gesant Daz ir mich wurdet minnen Di niemant chan
gewinnen Dann der di genade enpfehet Und meinen hulden nahet Da ir di gnad enpfient Czehant ir furpaz giengt Uber
ew in den dritten grat Und patte vmb gaistleich gnad Und vmb ain tugentleichez leben Daz ward ew allensampt gegeben
Der gnade ivch aller niht bevilt Di ich ew gab von meiner milt Unurdint vnd vmbsust Ir habt furwar iweren gelust An
mich selben gewant Hiet ir evch vnd mich bechant Ir daeucht ew selber niht wert Solher gnaden alz ir gert Hie Antwurt
di Sel HAn ich vreuenleich getan Da ist mein traut schuldich an Wan do ich seins chosens wart gewar Czehant zesmalcz
meins hercze gar Und ist in minne czeflozzen Wann mich hat vbergozzen Mein traut mit der genade sein Hab nv chain
ruche mein So chom in seinen gartten Und geruche selber warten Ich han im wol wehalten Di newen frucht vnd alten
Ich waiz wol daz mein herre ist groz Und ich arm vnd ploz Uon der sache besvnder Wehset nur ain wunder Wann mohte
ich sein genozzinn sein Waran ware denn sein gnad schein Ich wil halt niht erwinden Piz ich di gnade vinden Daz er
erfulle mein gir Und geruche selbe chomen zv mir Wunder all schawet Got czvernet vnd drowet Vnd straffet si vmb ir
begeren Vnd chan irs dennoch niht erweren Dapei wir anders niht en spuren Denn daz sein minnicleiches czvrnen Newr
ain czaichen ist gewesen Daz daran scheint daz er gelesen Ir hat sein gnade herwider fur Daz er ir gir czesamen schur
Dicz chosen hat si getrenchet Vnd in di minne gesenket Daz si in ir trvnchenhait vergezzen hat der gothait Und di hoh
maiestat Irn traut genennet hat Wann ich han gaenczleich dafur Daz ez sich daz gotleich fiwer Ich main gotez minne
Uon nihte so palde enprinne So di staetig in ir mut Daz handelnt daz got in tut ze gut So dicz begeren erchennet Got
der si selben prennet So chvmt er mit allem dem rat Dez er in dem himel hat Und senchet an di sel sich Vnd machte
in ir ain himelreich Swenn er hirbert in dicz haus So flewhet alle pozhait aus Vnd allez daz tugent haizzet Mit im hie
erpaizzet Und chvmt alz ain fewrein lieht In dem di rain sel sieht Geleich alz wider di svnnen Niht gesehen chunen Swenn
sich ain chlainez wolkelein Praitet vber ir liehten schein In vinstern stuben der tausent lieht Auf enczundet czehant der
sieht Swaz pastez ist vnder den pruchken Spinnenwepp oder mukken Swaz dez chlebet an der want Also wirt der rainen
sel wechant Uon dez fewrez glesten Aller ir gepresten Hie wirt frewden also vil Daz ir niemant chan wizzen czil Wann
Referenzkorpus Frühneuhochdeutsch 1.0.1 (https://linguistics.rub.de/ref/) 5
F306: Buch der sieben grade Modernisierter Lesetext
der der werlt suzzichait All auf ainen hauffen leit Und di nach wunsche liez Am wertleichen menschen niez Die waere
allesampt geaht Gen dirr frewd alz ain past Wann swenn got chumt czv der sel Swaz vor waz vinster daz wirt hel Und wirt
mit gnaden erleuhtet Swaz durre ist daz wirt gefeuhtet Swaz herte ist daz wirt gelindet Aller iamer hie verswindet Und
geschiht daz iob gesprochen hat Daz hercz wegt sich von seiner stat Gegen der vberfrewden vil Und beginnet froloken
vnd spil In dez menschen leib Reht alz der svnnen scheib In ir mit ir selben tut Und alz ain hauen auf ainer glut Also
beginnet der mensch innen Wallen vnd prinnen HIe geruchte der sel got cze czaigen Sein himelischen taugen Oder daz
chunftig schol geschehen Oder let sich leiht selber sehen In etleicher hande weis Alz er mensch gewesen is IN disen
graden vber sich Der mensch get vnurdrozzenleich Chain mensch nie so gern az Chain geitich man nie chainen schacz
Besaz so rehte gelustleich Der mensch vebe hie noch gern sich Wann wer der mensch als ain perch Er chvnd mit chainer
slaht werch Nimmer gestillen Den gruntlosen willen DAvon got der minnecleich Der rainen sel enpfremdet sich Durch
sehserlai sache Cze dem ersten daz sie wache Mit fleizziger wesichtichait Uor aller slaht poshait Wan ir trawt der ist so
czart Er wil daz man im ain wart DEw ander daz ir chom cze muet Wie we daz ewig schaiden tuet Semt si niht erleiden
mac Dicz schaiden ainen halben tac Und daz si dez paz webar Daz er iht ewig von ir var Die dritte daz si werd webart
Uon vbermut vnd hohfart Cze den vierdem mal er sich ensagt Piz der leip wider gemagt Cze dem funften mal daz ir
ger Uon tag cze tag wahse mer Wann itsleich mensch der mer begert Dez er alz oft niht wirt gewert Die sehst daz si
wizze Waz si von got wesiczze Und daz si lern dapei Waz si von ir selber sei Wann piz er chumt fuer di tuer So chreuhte
di pozhait herwider fuer Bethorung vnd blodichait Aller slahte chranchait Und wirt iamer vnd not Der mensch swuer
wol daz im got Daz voder wunnecleich leben Cze grozzer dampnusse hab gegeben Als in dem salter geschriben stet Do
got den iuden gegeben het Nach irr begir daz himelprot Czehant do slug er si cze tot Hie wirt dez menschen muet so
chranc Daz so tewr so gut gedanc Er ainen niht gehaben mac Denn daz der vodern gnade ain smac An der sel bleibet
Davon ir wider bechleibet Ain gir vil grozzer danne Als vil si nv bechennet me Waz an got genaden ist Di wirt so starch
in churczer frist Daz si schreiet immerme Reurtere reuertere Chvm herwider traut mein Vnd tu mir dein gnade schein
Also weginnet toben vnd queln Daz der mensch niht mag verheln Er werd ofte gewerloz Und hab vnaigeleiches chos
Reht alssam ain trunchen man Der red noch geparde chan Wann si warleich trunchen ist Dez ciperweins da man da list
In den wunnecleichen lant Himelreich ist ez genant Pei dirr trunchenait man spuert Daz sei der chunig het gefuert In
seiner cheler alz si sich g hat Selb geruemt an ainer stat NV waiz der minnecleich got Daz der rainen sel ist not Daz si czv
dirr grozzen gab Brodichait vorht dimut hab Und sprichet ir ain hertes wort Daz all heiligen hant gevorht Reht alz ainen
swinden fluech Geschriben in der minne puch Seint du niht wechennest dich So giench auz waiden dein viech Alz ob di
sel dise wort Uon vnserm herren het gehort Ging auz meinen augen Und erwig dich meiner taugen Vnd ginch auz wider
hinder dich An dem leben viechleich Und la dir damit sanft sein Dir ist cze hoh mein liehter schein Disew straff ist
anders niht Denn daz diw sel cze aller zit Furhtet on mazzen Got welle si nimmer lazzen Czv seiner haimlischait Daz der
sel wer so lait Daz ichs ganczleich han dafuer Und stuend ez an der sel chuer Si wolt etleich weil sein Gerner in der helle
pein Davon dirr getrewen dro Straffet si got vnd spricht also VErczarte sel wie turret ir So hoh wenden awer gir Daz ir
dez muet alz von genoz Der himel vnd erd auz nihte goz Mit seinen plozzen willen Ir schult ew selber stillen Hie antwurt
di sel HAn ich der vreuel schulde Dez geb mir sein hulde Wann ich sein wenich taorst gemuet Dann daz ers selber an
mir tut Er gibt mir daz ich sein beger Ich hoff auch daz er mich gewer Swenn ich mein armut an sich So pin ich swacher
denn ain vich Und auch dez nicht wirdig pin Daz mich dez tagez lieht an schin Sich ich daz wunder an Daz er durch
vns hat getan So pin ich ain so hoher schacz Durch den got sein selbez vergaz Und sich vnder vnser fuzze leit Daz er vns
sein wirdichait Ewicleichen gemainet Damit er vns wescheinet Daz himel vnd erd vnd all di werlt Mag ainen menschen
niht vergelt Als ist er worden mein genoz Der sich auz seinez vaters schoz Got in ainez menschen leip In daz allerrainest
weip Di weibez nam ie gewan Uon der ich di genozschaft han ALso sprichet di sel mit ir gir An allez himelischez hir
Mit irm lautern gepet Als in der minne puch stet Ir tohter von iherusalem Ich beswir ew daz ir sagt dem Dem liben vnd
pringet in innen Daz ich sei siech von minnen IN disem fewr leschet Vnd in dem belangen eschet Diw sel piz der lieb got
Bedenchet in minnecleicher not Und chumpt alz mit vil gnaden me Alz vil si rainer ist dann . E . Also vert got hin vnd
chumpt herwider Piz daz di sel wirt so gefider An gir daz si an widerpit Mit gedanch ir traut volget mit Dirre grade hat
lieb vnd lait Frewden vil vnd iamerchait Wann als der sel daz frewen fruemt So vnser herre czv ir chumt Als vil gewinnet
si iamerchait Swenn er sich wider von ir schait Davon all di choment her Sint frewdenreich marterer DIsew wandelvng
tut vns chunt Got durch Ieremiam munt Ein stunt verliez ich dich Und prahte dich wider paermchleich Vnd in Iob man
also list So du waenest daz dv sist Uerswachet aller ding gar So gest auf alz der stern chlar Und in den salter geschriben
stet Ain vers der eben hieher get Sie gent auf in daz himelreich Und in di helle wider vnder sich Die sel hie beczaichent
ist Pei ainer frawen von der man list Daz ir vor wunder geprast Daz si sahe der eren glast Weishait reichtum vnd schon
Die ir czaigt her Salomon DEr fuenft grade treit solhen hort Swelch sel dez cze aimmal hat wechort Di chan noch mac
furpaz nit me Sorgen wie daz chorn ge Dirr grad hat solhen frvm So got ist czv der sel chvm In dem vierden grade Als
ofte mit seiner gnade Piz er di sel hat nach im praht Mit staticleicher andaht Piz si der andaht ainczichait Wirt naturleich
gewonhait So gar ob si durch leibez not Ir andaht czihen scholt von got Daz si daz chavm tat In dirr heiligen stat Drei
andaht czesamen flizzent Und di in di sel sich giezzent Ain minne ain gir ain wunder Der chraft alssam ain czvnder Die
rainen sel enczvnden Ob si chain mail der svnden Uon chainen schulden dennoch hab Daz ir daz wasch di andaht ab HIe
siht si got in solher aht Alz ob er all sein maht Czv ir ain hab gechert Hie hat er si so gar verczert Daz si sicherleich wol
Referenzkorpus Frühneuhochdeutsch 1.0.1 (https://linguistics.rub.de/ref/) 6
F306: Buch der sieben grade Modernisierter Lesetext
swuer Er het von aller creatur Gewant sein augen daz er chain Ruch het dann ir ain VOn dirr gnade ain wunder Wehset
ir so gar wesunder Sich daz di hoh maiestat Ir iamer solich ruche hat Hie hauffet sich ir andaht Daz si allez dez niht aht
Noch nimet chainer slaht war Dez dise werlt ie gepar Und tobt ir andaht inne Piz daz di auzzern sinne Alsamt verderbent
Und an ir vebe ersterbent Und alle flaischleichew gir Gar versmolzzen ist an ir Mit offenn augen niht gesiht Der mensch
hie gehort niht Mit horenden oren Der werlt wirt er czv aim torn Wann er di waren weishait Czewhet an sein innerchait
Daz in von worhait an gehort In der minne puch daz wort Ich slaf vnd wacht daz hercze mein Als ob si sprache disen sin
Ich slaf mit auzzern sinnen Daz ich niht mac geminnen Swaz si mir trostez pringen Uon allen auzzern dingen Und wachet
alain daz hercz in mir Czv got in senleicher gir So daz der minnecleich siht Daz sie sich hat so gar geriht Uon allem trost
dirr werlt Daz si dez nimt niht ain melt Und daz ir gir cze aller czeit An im alters aine leit Und anders niht en schaffet
Dann daz si in an chapfet So tut er nv als er tet ie Der sein lieben nie verlie Und czewhet di sel vber sich In ain leben
gotleich In dem si got erplichket Und der freude gelicket Di man hat cze himelreich Als vil ez ir ist muegleich Muegleich
ich darvmb sprach Wann got chain mensch me gesach Hie in disem leib Uon manne noch von weib Als got sprach in der
alten E Czv seinen chnehte moyse UOn disen suzzen pliken Muez alle red erstiken Davon so lazz ich allez lob Und tun
als vor tet her Iob Vnd leg den vinger vber den munt Wann paulus dem der plick waz chvnt Der sprach daz er da sehe
Dem moht chain red da nehen Doch waen ich dez daz man wol mach Gar on sunden von den smach Dirr gnade etwaz
sagen Den di heiling hant getragen Den in darvmb lie beleiben Got daz si scholten schreiben Daz vns diselben maer Ain
gaistleich raiczvng waer Als sag ich daz mir sagt di schrift Die vns darvmb ist gestift Daz wir si furpaz betauten Andern
guten lewten SI plicket hie daz suezze maer Da gotz minnen vnbandelbar An anegeng vnd immer Und sich verwandelt
nimmer Staet vber sein erwelten chint Daz diselben alle sint Geahtet czv gotez geschaude Und czv seiner grozzen frewde
SI plicket hie wie war daz ist Daz man in sand Iohans list Daz allew gotez erwelten chint Di czv im selber geahtet sint
Nimmer niht gesunden Ob si czv tausent stunden In todsvnde strauchen Wan vber si braitet er stauchen FRawe minne
vnd gotez parmchait Daz man in der ewichait Chain ir svnde mach gesehen Die hie czerganchleich ist geschehen So gar
halt daz wunder An in geschiht besunder Daz ich niht waiz wie daz chvmt Swaz si svnden hat gefrvmt Die sint allsamt
in Ain fudervng vnd ain gewin Disew mar paulus sprach Der si in seinen plicken sach Swaz der erwelt mensch tuet Daz
chvmt im allezsampt cze guet SI enpfahet hie den hantslac Daz si himel noch erd en mach Noch swaz ist in in paiden Uon
got niht geschaiden AN disen heiligen plicken Beginnet sich wider schicken Di sel nach got ir pilde Dem si waz worden
wilde Und von svnden vngeleich Nach dem schicket si wider sich Als swenn von hicze czeflewzzet Ain wahs so man ez
gawzzet Oder in ain insigel druchet Czehant ez an sich czuchet Uon hiecz vnd von der waichen Dez insigels czaichen Also
beginnet di sel czerfliezzen Uon frewden vnd sich giezzen Wider in di lauterchait Dez pildez daz si nach got treit Hie wirt
si ir pildar so geleich Daz si furpaz staeticleich An werchen worten willen muet Ab seinen willen niht en tuet Swenn dirr
genad wirt ain plick Der wirt reht erst dimutich Wann swen di sel den reichtum sicht So vrtailt si erst sich selben cze
niht Und hat sich swacher dann ain paht Czv disem reichtum geaht Wann der mensch nimmer chan Sein selbes vinster
paz ver stan Denn pei den gotleichen schein Swen der den herczen sein Ie vollicleicher naehent Ie mer er sich versmaehet
Dise heiligen plick Sint chavm halpstundick Piz aber dez leibez broedichait Di himelischen frewden schait Und czewhet
di sel herwider nider Und wirt ain newer iamer wider Wan swaz si in dem leib Hie lenger muez weleiben Daz leidet
si noch harter Dann chainer slaht marter Auf disem grad sich dauid sach Den erwelten er da sprach In dem salter daz
verslein Herr huett mein wann ich heilich pin Auf disem grad Paulus stunt Do er sich salicleichen rvmt Daz in mohte
chain creatuer Unsers herren menne enpfuer Auch waz auf dises gradez vart Mein vater sant Bernhart Der in der minne
puch sprach Daz er sich der erwelten sach Dises gradez di minnend sel pat Die da sprach an ainer stat Czaig mir herre
cze wunder Wann du wendest besunder Vnd in Iob geschriben stat Ain spruch der eben hieher gat Got pirget ain latern
in di hant Und tut seinem lieb bechant Daz er sei sein erbe Und mug ez wol erberven DEr sehste grade stet in der aht
So got di sel hat nach im praht In den vodern plicken Di in di sel schiken Nach got ir pilde so aigenleich Daz si im wirt
also geleich Daz di sel ain geleichenvnge Und wirt hie ain ainvnge Ain dinck furpaz vnd niemer czwai Als in ir andaht
vnd in ir lai Got der vater vnd got sein chint Ain got von natur sint Als chvmt di sel mit got en ain Daz ir paider ia vnd
nain Sich so gar verainen Daz si mach niht gemainen Noch mac gewellen anders niht Dann dar si an seinen willen siht
Doch ist ez vnderschaiden An disen ainvng paiden Wann di ainvng di got hat Mit seinen sun naturleich stat Der eben
her in ainem wesen Siczet an seins vaters czesem Uon den ich sicherleiche Mit rehtem gelauben spriche Daz ir paider als
man list Ain maiestat ain gothait ist Uber di ainvng di got hat Mit der sel von gnaden gat Di an in czwain czesamen treit
Ir paider wille einmutichait Als wir von gemainer red iehen Wo wir czwai mensch ainmutik sehen Der eins ans ander
niht en tut Den daz dem andern ist gemut Uon dem sprech wir sicherleich Di czwai di hant verainet sich Doch stet diz
ainung allermaist Daran swen di sel laist Von der minne daz hoh gepot Dv scholt minnen deinen got Uon hercz von sel
von ganczem muet Dazselb di rain sel tut Hie so rehte vollichleich Daz si selb niht minnet sich Dann durch got so si auf
daz czil Chvmpt daz der minne wirt so vil Piz daz di sel minne Ain geleichnvsse gewinne Der minne in etleicher aht Di
vnsern hern doran praht Daz er hie auf erden Gerucht mensch werden Daz wir mit im werden got Churczleich nach dez
leibez tot HIe wirt dem menschen suezze Swaz im widerdrizze Uon arbait smachait widervert Ich sprich halt furpaz daz
er gert Uon allen seinem herczen Cze leiden all di smerczen Di vnser herr durch in lait All diselben aribait Trueg hie der
mensch gelustleich Wann alz wenich immer sich Chain hohfertich mensch genuegen laet Swie vil im guet vnd er czv gat
Als wirt der mensch der hie stat Chainer smachait immer sat Als vollicleichen ist sein muet An der tugent der diemuet
Referenzkorpus Frühneuhochdeutsch 1.0.1 (https://linguistics.rub.de/ref/) 7
F306: Buch der sieben grade Modernisierter Lesetext
HIe hat man andaht cze aller zeit On all arbait di man mit streit Mueste vor gewunnen Auch beleibet hie di minne On
vnderloz cze steter frist In der swen di sel ist Durchroestet vnd durchprvnnen Geleich alz swenn der svnnen Lauterr vnd
liehter schein Dringet durch ain wolkelein Dieselb wolche vnd der schein Paidew sampt ain dinch sein ALso verainet
auch di sel sich Mit irr minne sicherleich Und wann got di minne ist Als sant Iohannes Ewangelist In seinen puchen
schreibet In der swelich mensch beleibet Der ist in got vnd got in im Uon der rede ich dis ainvng nim DEr red vinde ich
ain geleichnuesse wol Ob man darczu iht ahten schol Czwai dinch sint eisen vnd fewr Underschaiden von natur Dazselb
eisen so daz engluet Ain ainvng mit dem fewr ez tuet Swer gewzzet ainen wazzers tropf In gutez weines ainen chopf Daer
tropf also gemischet In dem wein erlischet Daz da wazzer wirt cze wein Paidew an worhait vnd an schein Doch hat got
pei dirr ainvng Uber all geschepfde di vorsprvng Daz si alle sprechent pilleich Niemant herre ist dir geleich wann dis
ainvng stet in der aht Daz sich got niht in der maht Noch alz er ist verainet Daz er nieman gemainet Sunder daz niht ist
als er ist Als man an manger stat list Unurwandelt ainen spruch In sant Bernhardes puch Swer nv dis ainvng wil versten
Und di vodern grade czwen Der ge in sich alain Und mach daz hercze rain Wann er wedarf si in puchen Noch cze hohen
schulen suchen Noch fragen hoh pfaffen Disputirens vnd chlaffen Und allew weishait dirr werlt Hiezv schaffet niht ain
melt Allew chvnst di cze chriechen ist Und di man cze solern list Und di man lernt cze paris Dis gnade chennen niht
gewis Und als vns paulus hat gesait Unsers herren parmchait Hat daz swach dirr werlt Im selber auzerwelt Daz er mit
der abeys Der werlt sterch vnd ir weiz Lester vnd schende An dem iungsten ende Davon in dem ewangelio List man von
ihesv cristo Daz er seinen vater dancte Und sprach pater sancte Dir sei genad vnd danch gesait Daz dv dein suzzichait Der
werlt weisen hast verspart Und hast si geoffent vnd gelart Deine chlainew chindelein Die arm an irm gaist sein Davon
dis genad enpfaht alain Swelch hercz ist lauter vnd rain Di warhait ist vns dapey schein Daz manigez armez geswesterlein
Und ander arm gaister Uber all lesmaister Uon dirr gnade chvennen sagen Wann si ez in dem herczen tragen Der gnade
scholt wir got immer loben Im danch sagen vnd vns vertoben Daz er in solich parmchait Sein grozz genad hat geleit Daz
si nieman erraichen chan Dann di allerniderst stan Hie enphacht der mensch di sicherhait Daz sich nimmer schait Ain
stvnt von der sel got Weder in dem leib oder nach dem tot Dirr grad ist daz hoh leben Daz heiligen wird auf erd geben
Wann swer ist chomen auf disen grad Czwischen dem vnd dem himel stad Niht dann di horwein want Swenn diw vellet
sa zehant Virt di sel hin czv got Urey vor aller slaht not O suzzer herre ihesu crist Dez suzzew minne ain abgrund ist O
grvntloser prunne Aller genaden wunne Wie pilleich vns dicz wunder Alle machet mvnder Dich suzzen got cze minnen
Uon allen vnsern sinnen Waz ist der arm mensch dir Daz du so gar deins herczen gir Auf in so vollicleichen legest So
grozz minne czv im tregest Daz du den menschen so proden So chranch so swach so snoden So minnecleichen mainest
Daz dv in an dir verainest Piz dv ez niht der grozz got der da haizzet sabaoth Gein dez gewalt chraft vnd maht Alle creatur
geaht Noch swacher ist dann nihtez niht Aus dez gotleichen liht Dein engel schepfent ewigez leben Daz du in an dir selb
hast geben Und doch in dirr wirdichait Dein hercz solich minne czv im trait Daz dv vns hast in solher fle Alz all dein
er an vns ste Ob dir der mensch geswiche Daz denn czerge dein riche Davon muz mich wunder nem Wez an vns arm
dich geczem Gen dez claren liehten schein Di engel vnfletich sein Waz mah dv dann minne haben Czv arm milben vnd
schawen Die nimmer chainer slaht guet Tvon von vnser selbez muet Tvn ich iht guecz daz ist dein Daz vebel alters ein
mein Und doch dein suezze guet Pey dirr armuet Nach vns tobet vnd quilt Und dein minne dez niht bevilt Dicz tut allez
dein minne groz Der an dich ain ist niht genoz Diw stercher ist vil dann der tot Ich sprich halt stercher dann got Sein
minne het vns beslozzen In seinen herczen gegozzen Uor anegeng ie vnd ie Sein minne vergaz vnser nie Sein minne auz
nihte vns geschuef Sein minne vns mant mit mangen ruf Dvrch seiner weisagen munt Sein minne manich hercze enczvnt
Daz doch in tiefen svenden leit Sein minne vil grozzer svnde vergeit Sein minne getrewe suzze vnd czart Gepot im daz er
mensch wart Sein minne tiht daz wunder Ob aller gnade wesunder Daz er sich selben waren got Cze speis gab alssam
ain prot Wer getorst der genad han gemuet Di immer heten genomen fuer guet Daz er minnecleicher got Uns geben hat
seiner engel prot Daz er in der alten . E . Gab seinen frewnt moyse Und den lewten der er pflag An dem doch grozz
genad lag Nv ist ez nicht der engel prot Svnder ez ist ir vnd vnser got SEin suzzew minne vns daz erwarb Daz er durch
vns arm starb Sein minne daz hercz sein verwunt Auz dem vns floz daz reiche pfunt Daz vns mit voller chost Alsampt
erlost Auz seiner minne gluete Ain glenster seiner guete Auz seinen suzzen mvnde spranch Daz er da mit den tod ranch
In aller seiner swaere Pat fuer sein ehtere Er sprach in aller seiner not Ich pit dich vater vnd got La si haben dein svn
Wann si niht wizzen waz si tvn SEin minne daz wunder im gepot Daz paidenthalb er warer got Cze himel fur vnd sich
doch hie Cze trost seinen chinden lie Sein minne hat gerihtet Geordent vnd gepflihtet Cze dinst vnd cze gefuer Uns all
creatur Der sel di engel dem leib di tier Himel vnd erd der paider czier Dez tagez lieht cze paw Di vinster naht cze rwe
Svnnen manen stern Daz wir dapei lern Waz er minne vnd parmchait Czv seinen erwelten chinden trait Durch di er all
hantgetat Geschuf alz paulus gesprochen hat Sein minne lert vns in minnen Wan chain hercz enprinnen In seiner minne
nimmer chan Got muezze auch minne zv im han Wan alz ain chercz ain cherczen Also enzvnt in gaistleichem herczen
Und in den innern sinne Sein minne vnser minne Waz ist daz er vns minnet E Dann wir in vnd verr me Aber daz chan
nimmer geschehen Alz sant Bernhart hat veriehen Daz in chain mensch geminnen mueg Czv dem got vor niht minne
trug SEin minne hat vns ir trost berait Gen aller vnserr arbait Swenn vns an sprunge Hertichait oder wechorvnge Iamer
oder trawren Daz dann nach dem sauren Sein infliezzendew suezze Uns den iamer puezze In der mazze vnd in der weis
Alz der iamer gewesen is Dis parmchait dauid sach Da er in den salter sprach Nach der menig meiner smerczen Di ich
han an meinem herczen Wirt herre von dem trost dein Gefreuet di sel mein FRew dich mensch frewdenreich Frew dich
Referenzkorpus Frühneuhochdeutsch 1.0.1 (https://linguistics.rub.de/ref/) 8
F306: Buch der sieben grade Modernisierter Lesetext
nv vnd ewicleich Frew dich frew dich vmb di sach Swie dv selb seist an dir swach An gueten werchen snoede Czv vbeln
dingen broede Doch pist in gotez hercze Niht ain chlainer mercze Der durch vns besvnder Getan hat solchew wunder
DAvon spricht er ainen spruch Ins weissagen ysaiam puoch Ist mvegleich daz ain muter mveg Irs chindez vergezzen an ir
gehueg So wil ich lieber mensch mein Nimmer doch vergezzen dein Und aber in senleicher gir Spricht er wolt ir von mir
So wil ich doch all ewr wegen Mit dorn strewen vnd belegen In solher senleicher chlag Bitet er vnd mant vns all tag Daz
wir czv im cheren Davon wil ich dich leren Wirf daz puech hie auz der hant Und bedench dise minne pant In deinem
herczen innen Und lern in wider minnen Der von vns anders niht en gert Minne in vnd hab in gar wert Er pitet dich niht
chloster stift Noch weishait lern in der schrift Noch pitet dich ze varn vber mer In dir ain ist alaeiw sein ger Wann swelch
mensch minnet got Daz hat erfullet allez gepot Wann minne ain solich walsen ist An dem ain schimliger mist Ist aller
dinst vnd allez guet Daz man durch vnsern herren tuet Minne machet suzze gotez ioch An di ez swer ist alz ain ploch DAz
dis ainnvng mueg geschehen Dez hat paulus geiehen Swer beleibt in got der wirt ain gaist Mit im dazselb er auch hie laist
Uon dirr ainvng list man so In den Ewangelio Daz vnser herr ihesus Seinen vater pat alsus Ich pit dich vater daz di mein
An vns ain dinch sein alz wir sein DV gaistleich mensch der hie stast Oder di vodern grade hast Swer du seist sich vmb
dich Ob dir niht hvndertvalticleich Got hab vergolten swaz dv liez Als er di warhait dir gehiez Ich wen vnd hest u allen
schacz Den chvnich Cresus ie besaz Dvrch got gelan vnd all di werlt Dv hest enpfangen hie ir gelt DAz aber wir all di da
sein In gaistleichez lebens schein Dirr genade niht en han Da ist got vnschuldich an Der glust hat pey vns cze wonn Alz
er spricht durch salomonn Wer ist dann der den schaden tuet Daz ist vnser chrancher muet Der winchel in den herczen
lat In den er verporgen hat Gaistleich aigenschaft Wann gab wirs hercz got in der chraft Als wir cze reht scholten Daz wir
niht anders wolten Dann daz sein wille ware Und daz wir an gevare Durchnahticleich vnd an wanch Giengen seiner gepot
ganch Und schueben di werld czvrvche So gieng czve vns geluchke Dez tu wir laider all niht Und machet daz vns all an
viht Drei veint di vns sint cze starck Cze hinderlistich vnd cze charchk Di werlt vnd di posen gaist Unsers selbez leip leiht
allermaist Wann chraeucz sint fuer den tewfelt gut So en wais ich waz mich wehut In welichs lant ich mich ziehe Daz
ich mir selb enpfliehe Uor meinen leib so swach so chranc Der posen willen werch gedanch Cze allen czeiten plaset czv
Slaffent wachent spat vnd frue Dis drei starchk veinte Ist mein ingesinde Streichent vns irn leim an Daz wir ofte auz dem
weg gan WAnn ain mensch ist czeher Und suchet auzzer er Daz ander seins gemachez pfligt Daz dritte sich muermlvng
niht erwigt Daz vierd suchet auzzern trost Daz fuenft cze vil vnd oft chost Dez sehsten andaht ist cze chranck Daz sibent
weder hoft noch hat gedanc Daz ez immer mueg erraich Daz aht ist zart vnd cze waich Daz newnt der lauet freuntschaft
gert Daz czehent niht piz anz ende hert So sein svmleich vnchaewsch Mit spunczerirens getaeusch Di da mit ziehent
von got ir muet Daz den grosten schaden tuet So hat leiht der mensch der drew An anders vil leiht allew Davon in dicz
getreng Got dem der himel ist cze eng Chuemt chain weiz niht Wann in seinen puchen giht Mein herre sant Bernhart
Gotez minne ist so zart Daz er daz hercze wil ein Mit niemen haben gemein Wie mac dez himels balsamus Mit disem
horbigen haus An ihtew sich gemainen Dirr vnflat mit dem rainen Davon swen irdischs dinch get auz So hirwergt got
ins herczen haus Und swo daz hercz der erd ist vol Do gestet daz himelisch oel Davon swelch mensch waer so check Der
frvmchleich allez dicz gesleck Czeruekke wold stozzen Sich selber gar enplozzen Daz er aller dirr werlt Erwaeg sich daz
waer ain melt Trostez von im enpfieng Und newr daz hercz auf hieng Czv got vnd trostes wart Swer sich so gar verspart
Und sich macht vor got alsus Czv ainem armen plozzen lararus Wie mohte gotez parmchait Im daz immer hab versait Si
liez ir genad entreisen Ain almusen im cze speisen Ich getraw seiner parmchait Dez er so lang iht pait Er helf im . e .
von noten Denn seinen czwelfpoten Den er sein geluegb dez heiligen gaist An den czehenden tag laist Davon dv mensch
swer du pist Ich swir dir pei ihesu christ Tv guete werch alz vil du maht Lazz vbel in samleicher aht Ube dich an lauterm
gepet Vnd wizze daz got niht let Erwig dich darzv aller chost Di man haizzet leipleich trost Und hab auch haizze beger
Darzv getraw got daz er Dir dein gir niht versag Und warte genaden alle tag Ich sprich halt sicherleiche Ez czergeng e sein
reiche Dann daz ain mensch der sein so gert Cze schaden im beleib vngewert Wann sein gelueb ewig stat So himel vnd
erd czergat Aber daz ist herter dann der tot Daz der mensch in solhe not Sich selber muetwillicleichen geb Daz er sich
toet vnd doch leb Daz ist ze tvn muegleich Wann swenn der gaistleich mensch sich In disen ernste richtet Sich selb herzv
verpflihtet So wirt sein hercze iamers vol Uolherte er aber alz er schol So swir ich im dez ainen ait Daz chvrczleich all
sein iamerchait Di nv sein hercze wandelt In freuede wirt verwandelt Hie pin ich ab dem weg chomen Disew red hat mir
benomen Der grad freudenreichez spil Uon den ich wol reden wil Dann daz ich auz den weg gie Daz ich weweisen moehte
wie Wir di genade gewinnen Daz wir nu all chvennen DEr sibent grad hat solichs gepet Daz auz vollen freuden get Daz
man nach dez leibez tot Spricht vor vnserm herren got Dazselbe gepet spricht alsus Sanctus sanctus sanctus Dn{10}s deus
sabaoht Da ist verswunden allew not Wann swi dis voder gnad sei groz Doch ist si dirr niht genoz Daz man mit vollen
augen Siht der driualte taugen Si siht vor durch ainen sliemen Und ist als der ainen riemen Czv ainer haent misset Alz
ist daz si besiczzet Auf disen siben graden Uber all di vodern gnaden Reht alz ain vierlinch oder ain ort Ist wider all der
werlt hort Uon dirr freud ysaias sprach Daz si chain aug nie gesach Noch oer nie gehort Noch menschen hercz wechort
Waz mag di czvng dann gesagen Doch spricht von den liehten tagen Di dacz himelreich sein Dauid ain chuercz verselein
In dem salter offenbar Daz vor got tausent iar Sein alz der gesterig tac Der heut ist alz ain prawenslac Davon ist mir cze
raten Daz ich meinen aten Ungeswendet lazze Uon dirr genade vnmazze Swer gern di worhait hab vernom Der schaffe
daz er selb dar chom WEr chan gesagen den liehten schein Mit den di engel gechlaidet sein Der so manich tausent ist
Und iesleicher sunder alz man list Liehter scheint mer sibenstunt Dann di svnne tut ieczvnt Di liehtez genung alain Gibt
Referenzkorpus Frühneuhochdeutsch 1.0.1 (https://linguistics.rub.de/ref/) 9
F306: Buch der sieben grade Modernisierter Lesetext
aller werlt gemain WEr mac der engel schoen Ordenvnge vnd suzze gedoen Mit chainer red en giezzen Uon der suzze
czefliezzen Moht der himelische perch Der dinst vol vnd werch Ist ain eitel iubilus Cze lob dem suzzen ihesus WEr sagt
vns von dem newen sanc Dez suzzen don von wunnen chanc Newer iunchfrawen singent Di czv got pringent Ir lauter vnd
ir rain chauesch Di dirr werlt getauesch Hie tretent vnder di fuezze Dazselb gesanc so suezze Sant Johannes Ewangelist
Als in der taugen puche man list Daz newe gesanc hat genant Dez man cze himel vor niht vant Dann seint di lauet auf
erden Begunden engel werden Daz gesanc chan sant peter niht Wann ez alain ist getiht Cze lob vnd cze ern den gegeben
Di engelischen auf erden leben In dem leib leben one leip Ez sei man oder weip Waz mohte holt auf erden Immer hoeher
werden Ich wil daz vrtail selber geben Swelichs mensch hat daz leben Daz newr di engel an gehort Und der chaeusch
hohen hort Treit in dem horbigen vas Man lont im waerleich pilleich pas Dann den engel der nie not Lait durch vnsern
herren got Noch gibt man in besundern lon Aureolam di hohen chron Der all di muezzen mangel Di derlai svnden angel
Cze schaden in habent gestunden In disen churczzen stunden WEr sagt vns von dem harpfenclanc Der patriarchen suzzen
gesanc Den si singent in psalterio In freuden vnd in iubilo Di nimmer da gesweigen Mit harppfen vnd mit geigen Ist aber
iht anderr freuden da Chund ihs gesagen ich spraech ia Da ist allez lop on allez lait Ganczew freud on traurichait Frid
in allez chriegen Warhait on liegen Minne ist da der gancz rost One allen iamer ewiger trost Ganczer gelust on all not
Ain ewigez leben on den tot Allew weishait alle chunst Ist ewig da mit ganczer gunst Man hat da gancz trew On vrdrucz
immer nit new Da ist alle freude der man begert Diw ewichleichen immer wert Swaz man gehauffet dirr sag Daz ist allez
als ain chlag Und geahtet alz nihtz niht Wider der freudenreichen gesiht Da wir vnverporgen sehen Di lautern gothait
in ir prehen Do vnser bechantnuesse vnderschaid In got di heiligen driualtichait Dez vater hohen gewalt Dez svns tief
weishait manichualt Dez heiligen gaistez minne Mit chvntleichen sinne Waz di drei gemaine Haben vnd iesleicher aine
Und doch ain got ist alz wir lesen Ewichleichen vnd ie gewesen Daz aber ich mich niht verprenne An dem daz ich niht
erchenne Wil ich der heilichait neigen Und wil der rede gesweigen Wan dise heiligew gnad Chain menschleichew rede hat
Dann daz di red ist darczv gut Daz guet leuet in ir mut Nieman von disem gespaehte Tieffer vnd edlers getraehte SEcht
solich genade enpfahent Di durnahticleichen nahent Got in gaistleichem leben Den wirt cze widergelt gegeben Paidew
hie vnd auch dort Solich genad alz ir habt gehort Di man doch newr gemalt hie list Gein den daz es an der warhait ist
Dez gelaubent werltleich leut niht Wan swenn man auzzen an siht Do so durre ist vnd so gel Und so iamerleich ir vel So
sprechent si all ach wenich Ez ist ain iamerleichez dinch Daz gaistleich leut so hertez leben Und wizzen niht daz in wirt
geben Di durnahticleich gaistleich sint Solhew freud gen in ist plint Allew freud dirr werlt Der si all auf ainen hauffen
stelt Wan gaistleich leut verliesent niht Ir freude alz sant Bernhart giht Si wandeln si von auzzern sinnen An di gewizzen
innen Und von dem leib an den gaist Do dv sie sicherleichen traist Daz disew red war sei Daz mag man merchen dapei
Seint man gelust vnd freude hat Uon vnsers herren hantgetat Swelichs mensch den got selben hat Und daz si ist sein
hantgetat Diw darvmb ist vnd haizzet guet Daz si ist gewesen in seinen muet Und in seinen herczen treit Mit ganczer
voller warhait Und in do selber newzet Uon dem allew suzze flewzet Der muez werleich mer freude han Dann all di werlt
gegeben chan Ob si allen widerstreit Mitenander cze ainer czeit Sich nach wuensche liezzen Ainen menschen niezzen
Doch sint di wol czerparmen Di in andaht selten erbarmen Weder an willen noch an werch Den swaere ir orden ist alz
ain perch Di nach der werlt belanget An den der orden hanget Als an ainen stechen Di benasschen vnd belechen Swaz
in der werlt werden mac Di lang czeit hant nacht vnd tac Und newr vor der werlt schanden Beleiben ins ordens panden
Di chain czaichen an in vinden Ob sy czv den chinden Gehorent di got hat auz geczelt An anegeng im selben erwelt
Den selben den ist anders niht Dann alz ainen der da liet In ainen grab lebentigk Und iezund wil erstick Den geschiht
alz cyreneo Der ihesu nazareo Unwillicleich auf seinen rveck Daz chreucz czu der marter truck Der chainen lon dorvmb
enpfinch Wann er di vart vngern giench Di sein czerparmen sicherleich Di mit ir herczzen hinder sich Stetichleichen
sehent wider Di siczzent czwischen czwen stuel nider Und mangelten paydenthalben Dez heiligen gaistez salben Und
auch der werlt gelust Der paider freuden habent si prust Und wenent daz sich ir helle Hie an heben welle Wann ich furiht
on maz Daz si darvmb sein so laz Daz si cze got gehoren niht Davon selten daz geschiht Daz si beleiben pei got In dem
orden piz an irn tot Wann dez ordens heilichait Solhe leut in im niht vertreit Er vndaw si auz Und spey si auz dez ordens
hauz In der aht vnd in der weiz Als ain vnrainew speis Und alz daz mer ainen toten man In im niht verdolen chan Also
tuet der orden wan si tot Sint vor vnserm herren got Davon schuln wir innen sein Gaistleich nach den auzzern schein
Wann vnser herr ist auch gaist Uon der sache auch allermaist Muezzen sein di sein geruchen In in dem gaist suechen
Swer aber wil wizzen gern Di werch dez gaistez lern Mit den er got schol suechen Der vindet si in paulus puechen Er
spricht dez heiligen gaistez fruht Ist minne freude frid czuht Gedult guet dimuetichait Hoffenvng chaewsche mezzichait
Daz czv mit starchen genge Secz dich in di enge Deinez herczen stetichleich Und bedenche waz got durch dich Hab getan
vnd noch wil tun Wiz ain vnd flewch der lewt rvem Cher vnd weg deins herczen haus Mit lauterr peiht daz past veg auz
Darczv tue dir selber pruest Daran daz da haizzet leibez geluest Swer got also suchet So ernstleichen geruchet Und daran
piz anz ende strebt Der vindet in werleich ob er lebt Dis grade gehaizzen hat Die heilig schrift an manger stat In newer
vnd in alter . E . Czv den paiden dennoch me Die laiter treit ir czaichen Die in den himel sach raichen Iacob vnd sach
oben sten Die engel auf vnd abe gen Swer auf disen graden stet Mit dem got werleich selber get Uon disen graden spriht
her iob Ich wil chvnden vnd geben lob In allen meinen graden got Dise grade her salomon gepot Uns cze selden vnd cze
hail Do er sprach gib siben tail Die siben grad wir suln Uersten pei siben schuln Die dew weishait hat berait In irm hauz
der christenhait Die siben grad her salomon Gemachet hat in seinem thron Der doch newer sehs sint gewesen Wann
Referenzkorpus Frühneuhochdeutsch 1.0.1 (https://linguistics.rub.de/ref/) 10
F306: Buch der sieben grade Modernisierter Lesetext
den wir hie den sibenden lesen Den hat der weiz salomon Dort gehaizzen seinen thron Uon disen graden dauid sprach
Do er sie also heilige sach Salich muzze der mensche sein Der herre von der hilfe dein In seinez herczzen enge Schiket
dis auf genge In den mit deinen segen muegent Diw lewt gent von tugent zv tugent Wiz daz si sehent in cze lon Den
got der goeter von syon Dis grade geruchet vns cze augen Got in dem puch der taugen Pey siben dorn wan swer hie get
Dez lauter andaht vnd gepet Unsers herren oren Als donersleg hoeren Als er sprach czu moyse Hievor in der alten . E .
Worvmb schreiest du zv mir Und pette er wann mit der gir Dis siben grad wir haben Uon dez heiligen gaistez gaben Also
daz iesleich gab hat Sunder gestiftet . ainen grat HIe hab di red ain enden Got muzze an vns wenden Allez daz vns wirret
Und dirr grade vns irret Und geruche durch sein parmchait In dis grade vns also lait Daz wir all dohin chomen Daz wir
froeleich han vernomen Ir gesegenten meins vater chint Enpfaht diw freude di ew sint Uon meinen vater hie berait Dez
helfe vns diw driualtichait Anno d{10}ni . M . C . C . C . Nonogesimo . Con
F306-062v,02 pletus est Liber iste . In vigilia . Epypha
Referenzkorpus Frühneuhochdeutsch 1.0.1 (https://linguistics.rub.de/ref/) 11