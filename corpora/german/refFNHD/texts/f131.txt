F131: Das Buch von Troja von Hans Mair Modernisierter Lesetext
+H
corpus: ReF.RUB
language-area: ostschwäbisch
language-region: westoberdeutsch
language-type: oberdeutsch
genre: P
medium: Handschrift
time: 14,2
reference: Hs.: Blatt (r/v), Kolumne (a/b), Zeile
corpus-sigle: F131, I-Bd-P2 (H)
text: Buch von Troja
text-author: Hans Mair
text-type: UN
assignment_quality: Z2
hoffmann_wetter_nr: HW 873, ZK (M)
library: -
library-shelfmark: -
date: vollendet 1392
place: -
text-place: Nördlingen (?)
printer: -
edition: Das “Buch von Troja” von Hans Mair. Kritische Textausgabe und Untersuchung von Hans-Josef Dreckmann.
München 1970.
size: -
language: fnhd
literature: -
notes-transcription: prüfen: Kürzung nach Konsonanten (/ oder - ?): bspw. {willn-} oder {will/n}?
abbr_ddd: MairTro
extent: FnhdC: S. 007,01 (3r,01)-051,24 (21r,08); compl: 189,26 (74r,21)-202,13 (79r,06)
extent-size: FnhdC: 16.024; compl: ca. 4500
@H
F131-03r,01 Assit principio scena maria meo 1et9et Dicz buch sagt wie troy die statt erstort ward AJn
kunkreich hiezz Thesalia / in dem land zu Romany / die lut in dem land hiezzend Mirmidones / uon denselben luten
schreibt man in sant Matheus Legend / dazselb land haizzt man ietz Aprutz / Zu den zeiten waz in demselben land ain
kung Edler vnd gewaltiger gehaizzen Peleus / vnd sein weib div hiezz Thedida von den zwaien geborn ward / der sterkst
/ vnd fraidist aller mann der do hiezz Achilles / der mit seinen leib uor der Stat Troy grozz manhait begangen hat Jn
demselben land zu Aprutz leit div stat Theti div den nam hat uon der kungin Thetida / Derselb kung peleus het ainen
Bru / hiez Eson der waz elter dann er / vnd waz nv uon alter daran kom / daz er sich uor alter nit moht geruren / vnd im
div augen nu vergangen warend Also daz er vnnutz waz zu ainen kung / vnd verzeh sich dez cepters dez Reichs Jn Thesalia
/ vnd gab ez uff / seinen Bruder Peleo derselb kung Eson het ainen sun hiezz Jason / der waz ain stoltzer frolich Jungling
vnd der sich in allen sachen zoch nach manlicher / Ritterschaft / vnd aller zuht / Ez schreibend auch die alten Poeten /
do derselb kung Eson also kom in alz grozz alter / vnd do im alliu seiniv kraft also uon der natur vergieng / daz Jn Medea
uon der daz buch hernach uil sagt mit irer zuberlich kunst / wider breht zu ainer vollkomer Jugend daz doch nach der
natur lauff / nach vnserm gelauben nit moht gesein / Do nv derselb Jason also gewuchss / daz er waz ain vollkomer Ritter
/ der sich in aller manhait / klughait / miltikait / zuchtig mit allen seinen sach / wol kund mit allen andern tugenden
halten / Also daz er ward lieb gehabt uon allen fursten / herren / Rittern / vnd knehten / vnd auch uon allen volk /
dezselben landes nit minner dann der kung Peleus selb / uon seiner ubertreffender tugend wegen Ez waz auch derselb
Jason dem kung zemal vndertenig / in allen sachen / vnd waz im daz nihtz ze hertzen daz sein vater daz reich uss der hend
het gegeben / Aber in solher gerehter fruntschafft / het in der kung nit lieb / Er erzaigt im usswendig zemal uil liebs /
aber er het haimlich in den hertzen / wider in vil grozz veintschafft wann er forht / daz uon seiner tugend vnd frumkait
wegen / Jm daz volk dez lands wurd ze uast vndertenig / vnd daz er in leiht zu dem lesten entsaczt uon den Reich vnd sich
dez lands vnd dez reichs / wurd selb vnderwinden Dazselb saczt im der kung Peleus in sein hertz / zemal haimlich / vnd
liez daz niemand wizzen / vnd gedauht offt wie er haimlich ettwaz erfinden moht damit Jason uon seinen leben komen
moht / vnd daz er dauon nit moht werden geergert / Zu dem lesten gedaht er im in seinen hertzen ainer grozzen falsthait
mit der er maint Jasonen uon dem leben bringen / Ez waz zu den zeiten ain gemainiv red in allen landen wie daz uber daz
kungkrich Troy gen der sunnen ufgang / war ain Jnsel in dem Mer div hiez Colcos / vnd do sess ain kung hiez Oetes /
der war ain wiczg weiser alter herr / vnd zemal reich / vnd hat ainen wider der het ain gulden fel Nu schreibt disiv hystori
Referenzkorpus Frühneuhochdeutsch 1.0.1 (https://linguistics.rub.de/ref/) 1
F131: Das Buch von Troja von Hans Mair Modernisierter Lesetext
/ daz derselb wider / wer behuot mit uil wunderlichen sachen / vnd auch mit der huot dez gotz Martis / mit zauberlichen
sachen Ez warend zu huot mit den zauberlist darzuo gesatzt Ochsen / die liezzend us iren mund fiurin flammen / vnd wer
daz guldin fel haben wolt der must mit den ochssen streiten / vnd wann er den ob gelag so must er si darzuo bringen daz
er mit in zu aker gieng / Darnach must er streiten / mit ainen grozzen Traken der liez uss seinen mund Vbel smekend
fiurin flamen / damit er mangen man ertot / so er dan den ob gelag / so must er im die zen uss slahen / so must er dan
nem die ochsen die er also gezamt het / vnd muest zu Aker mit in gan vnd muest dann die zen sawen in daz ertreich
/ Daruss wuchss ze stund / ain wunderlichiu fruht / wann ez wurdend ze stund daruss uil wolgewapneter Ritter / die
hubend dan vnder in ainen brueder
F131-03r,02 lichen streit / vnd slugend sich all anander ze tod / durch solich wunderlich sach must ainer kom der
daz gulden fel wolt gewinnen / Man schreibt aber uon demselben kung Oetes / daz er het ainen grozzen schatz uon Siber
vnd uon gold verslozzen mit solhen zauberlisten / vnd da div red kom in vil land diser wellt / wann div geitikait dez gutz
waz dezmals alz grozz alz siv auch noch ist / daz uil manig stoltzer man seinen hals darumb verloz / vnd maint er solt den
schatz mit manhait haben erstriten / : DO nv der kung peleus disiv mar uon dem guldin fell also vernam / do gedaht er
uil sinneclich in seinen sinn / wie daz er on sein scham wol sicherlichen moht machen daz Jason also leihti
F131-03r,03 clichen wer in den tod ze geben / vnd gedaht wie er Jasonen moht mit guoten worten darzu bringen
daz er sich der sach vnderwund Nu hiez der kung beruffen ainen grozzen hof in die stat Thesalia zu dem hof komd uil
grozzer fursten vnd hern / uon vil landen / vnd vil Ritter vnd kneht / vnd do der hof also wazz gehalten zwen tag An dem
dritten tag do hiezz der kung fur sich kom All fursten vnd hern vnd sant auch do nach seinen frund Jason / vnd vor den
fursten allen sprach er im also zu Lieber frund meiner Jch fraw mich inneclichen vast / darzu mag sich daz kungkreich zu
Thesalia auch wol frauwen / aines also usserwelten mannes / uon dez Sterkiu / fraidikait / weisshait / vnd guten sitten /
alliu nehstiu land dir dez zugnuss geben sind / Ez ist auch allez mein land dez sicher die
F131-03r,04 weil ich dich haun / wann dich alliu Land hievmb allain furhtend Aber ich vnd tu mohten wol in
grozzer wird vnd er gesetzt werden ob du den wider mit dem guldin fell / brehtist her in mein gewalt Daz uon dir alz ich
dez kainen zweifel hab / wol sicherlich mag beschachen Jst daz du dir die arbait manlich seczest in deinen mut / durch
meiner flerlichen bett / willen / vnd daz du furbaz dez baz in eren erhohet werdist vnd allez daz du darzu bedarfft / daz
sol dir volleclich berait sein Lieber frund biz uolgig meiner wort / vnd erbiut dich manlich / in disi arbait / darunb daz
du uor meinen augen furbaz mer werdist lieb gehabt vnd daz auch dein manhait / vnd dein nam dez bazz erhoht werd
uber alliu land / Du solt auch sicher sein / daz ich dich dann nach meinen tod / ainen sichern erben dicz landes / vnd
allez dez ich haun wil machen / vnd dieweil vnd ich leb / so solt u in meinem reich gebieten vnd haizzen / nihtz minner
dann ich selb / Do Jason wol het verstanden allez daz der kung mit im vor so vil fursten vnd hern het geret / dez ward er
uon hertzen inneclich erfraut / vnd verstund nit die grozzen falschait vnd bosshait / die der kung het in seinen hertzen
/ Nu trost sich Jason seiner manlichen Jugend vnd duht in auch nit vnmuglich / Jm ze getun / allez daz der kung im
vntriulich het vor gezalt / vnd sprach herr allem Jurm gebot / wil ich on allem zweifel gehorsam sein Dauon ward der
kung sunderlich erfrawt / vnd also nam der hof ain end / vnd sant do in alliu land daz man im maister fund ze machen
ain Niues schif / wann er wol wizzt / daz man in die Jnseln Colcos nit dann mit schiffen kom moht / Do braht man im
ainen maister der hiez Argus / der machet nach dez kungs haizzen / ain grozzes scheff / vnd hiez daz nach seinen nam
Argum / vnd mainend die maister / daz er war daz erst schiff / daz ye mit Segeln kom uf daz mer / Hie sagt daz buch wie
Jason vnd hercules in div scheff sauzzend DO im dicz Schiff also berait waz / vnd darein geordet allez dez man bedorfft /
do gieng Jason darein / vnd mit im uil der edelsten vnd der manlichsten die man zu den zeiten vand in den land / vnder
den waz sicher der allerSterkest vnd allerfraidigest zu den zeiten / der do hiez hercules / daz ist der hercules uon den die
Poeten schreibend / daz er mit seiner manlichen sterk zug biz an die porten der vorhell / vnd do den hund der dez tors
hut / mit gewalt herus zoch / Ez ist auch der hercul- der mit gewalt zoch / durch yndia / an die stat div da haizzt Gades /
do er ainen grozzen sig gewan / vnd hiez im da uf rihten . . xij . Marmelstainin sul / zu ainen zaichen seins sigs / Biz zu
denselben sulen zoch der grozz allexander / der auch uon demselben gesleht geborn ward / die haizzent biz uf den hiutigen
tag / Hercul- sul // Do nv Jason vnd hercules urlaub genomd uon dem kung / si scifftend / in den nam der gotter uf daz
mer / vnd zugend uf die segel / zehand gewunnend si guten wind / vnd furend in ainer clainen weil / daz si daz land zu
Thesalia / nit mer mohten gesahen / vnd furend alz lang tag vnd naht / biz daz si komen gen frigia / daz gehort zu den
land ze Troy / Die Lut in den land haizzent Symeonta / vnd do die sachend daz Niu schiff / daz duht si seltzen sein /
wann si ir vor kains nie mer heten gesahen hie hebt an daz ander buch vnd sagt wie der kung Lamedonta uon Troy die
krichen varn hiezz uss seinen land DJe kriechen warend nu mud worden / uf dem wasser / vnd stiezzend ze land / durch
daz daz si wolten sich erfrischen vnd in selber schopfen dez frischen wazzerz / vnd mainten da also ettwimangen tag ze
beleiben / Nit durch kains schadens willen ze tun den luten dez landes Aber div Neidkait diser wellt / div da allzeit nit
wann uf daz bost gat / div kom da sogar in all dise wellt / daz uon ainen clainen ding so uil kung vnd hern / alz ir her
F131-03r,05 nach horn werdend / wurden erslagen / vnd daz Troy erstort / vnd in puluer verbrennt ward / wie uil
do Edlen frawen ir mann uon den tod beraubt wurden wie daz auch kriechenland / in groz angst vnd not kom / Ee daz
si daz volbrahten / daz beschach / mit iren grozzen schaden / wann die besten vnder in wurden erslagen / Sicherlich ist
daz die gotter / daz grozz ubel gern verhengt hand / so sind si dez ubels ain ursach gewesen / wann div erst ursach dicz
grozzen ubels ist alz gar clain gewesen / daz ez billich aller menschen hertz betrubt Ez sei dann daz man sprechen mug /
Referenzkorpus Frühneuhochdeutsch 1.0.1 (https://linguistics.rub.de/ref/) 2
F131: Das Buch von Troja von Hans Mair Modernisierter Lesetext
daz dazselb vergangen ubel / gebuwen hab uil gutz / daz hernach dauon beschach / wann do Troy erstort ward / do fur
Eneas mit luten uon Troy . vnd kom in ytalian vnd Buwet do Rom / vnd uil andriu land wurden do uon den uon Troy
gebuwen / Alz ist Engeland / dahin kom ainer uon Troy hiez Bruto / vnd daz land Britania / vnd daz land frankenrich
Man liset / do Troy erstort ward / Daz ain kung uon Troy hiez Frankus / vnd sein gesell Onee / Buwtend ain stat bi den
Rein die hiez er francian Also hat daz land den nam gewunnen / Ez fur auch uon Troy Anthenor / vnd buwet Venedi /
Ez buwet auch Eneas uil guter Stet in Tuschgan / vnd in Cecili / alz die stat Napels Ez buwet auch diomedes do er fur
uon Troy daz land Calabrian Aso ist daz groz ubel daz ze Troy beschach kom zu ainen grozzen gut Nu komt div hystori
wider an Jason vnd hercul- // Do si also laugend uf den land / Do komend mer bald fur den kung von Troy / der hiez
Lamedonta / wie daz ain fromd folk von kriechen kom war in daz land Frigia / ob si leiht Speher siend / oder leiht wend
eruarn wie ez vmb daz land stund ze Troy / oder leiht schaden tun in den land Nu waz zu den zeiten Troy nit alz groz alz
siv hernach gemachet ward / Der kung Lamedonta nam im selb ainen schedlichen Rat / solt ez sein gewesen / so wer
besser gesein daz ez war verboren / Er sant ainen seinen boten zu dem Jason vnd hercul- Vnd do er zu in kom / do warb
er sein botschaft / mit solhen worten / Lamedon ditz landes / kung vnd herr / wundert ser Jur kunft / vnd wie ir iuch
on sein urlaub / in seinen land ye getorst also nider slachen wann sein sin ist / daz er sein land maint in stillen frid ze
halten / Er gebiut Ju daz gar vesticlich / daz ir on allez verziehen / vnd alzbald / ziehend us seinen land / also ee daz der
morgnig tag kom / daz er iuch nit wizz in seinen land / Jst aber daz ir sein gebot versmaht / so seit ir dez sicher daz er zu
stund die seinen haizzt uber iuch ziechen / daz Ju die nemend allez daz ir habend / ir moht auch also wol / all Jur leben
verliesen / Do Nu Jason / dez boten botschafft wol vernam / Do ward im sein hertz uon zorn / vnd laid zemal erwegt /
vnd ee daz er dem boten geb ain anttwurt / do kert er sich zu den seinen / vnd sprach also Lamadon der kung vnd herr
dicz lands / der tut vns zemal ain groz versmahd wann er vns on all schuld / gebiut varn us seinen land / Vnd war daz in
kain kunklichiu er Rurti / er solt vns billich zuht vnd er haizzen erbieti / war daz in solhiu sach in vnser land het gefurt /
im heten die uon krichen uil zuht erboten Aber seid im schand lieber ist dann er / der sull wir im auch wol gunden / vnd
sullend vns heben von sinen land / Ez mag sich uil leiht fugen / daz sein vngeordenter Rat / gar mit grozzen schedlichen
ding wirt erloset Darnach kert er sich zu den boten vnd sprach / Frund deiner botschaft wort / hab wir fleizzclich gehort
/ vnd die gaub div vns uon deinen hern nach / Ade
F131-03r,06 licher art / gesant ist / hab wir enpfangen / nach den vnd ez ist / Vnd ziugend daz mit vnsern gottern
/ daz wir nie gedahten / deinen hern noch den seinen kainen schaden ze tun / wann wir heten mut / verrer ze varn Sag
deinen kung / daz wir ze stund wellend us seinen land / vnd sag im / Jst daz ez uon vns nit beschiht / so mugend ez
ander lut tun / die da hornd / die vnzuht die er an vns begat / daz si im der ains tages werdent danken / Hercules den
duht Jasons anttwurt nit gnug sein vnd sprach / Frund wer du bist / sag deinen kung / daz wir us seinen land wellend /
Ez komt aber dez kunftigen tritten Jars tag nit / daz vns dein herr wirt sachen in seinen land / ez sei im lieb oder laid /
vnd wirt dann nit gar an im staun / daz er gewalt hab dann / vns urlaub geben us seinen land Do antwurt im dez kungs
bot vnd sprach Ez ist grozziv schand ainen vnd sunderlich ainen fraidigen Ritter der solhiu traw wort geit / So ist mir
auch uon meinen hern nit geboten / daz ich mit worten wider iuch krieg Jch haun iu gesagt / daz mir enpfolhen ist da
ziehent us disem land / ee daz ir in grozzern schaden komend / vnd nam urlaub uon den kriechen / Ze stund hiez Jason
vnd hercul- die Anker uf ziehen / vnd in daz schif tragen / allez daz hie uss waz / vnd rihtend uf ir Segel vnd schiftend /
in den nam der gotter uf daz mer / vnd mit geluklichen wind komend si in kurczen tagen / in die Jnseln Colcos gesund
vnd frisch . vnd stiezzen da zu dem land : Wie Jason vnd hercules kom in die Jnseln Colcos IN der Jnsul Colcos waz zu
den zeiten div hapstat dez lands div hiezz Jaconites / ain grozziu mehtigiu stat / mit schonen Muren / vnd hochen Turn
vsswendig wolgeziert / Vnd Jnnerhalb waz div stat mit schonen Balasten / vnd husern / darinn manig gut Ritter / vnd
uber die mauss uil grozz volks wandelt / Jn der stat hat der kung Oetes seinen hof mit uil seiner diener / wann div stat
gelegen waz an den Mer vnd stiezzen auch daran uil grozzer weld / darinn waz gut geiegd / Ez warend auch in der stat uil
schoner lustiger garten / Daruss fluzzend vil guter brunnen / die allenthalben Runnen durch die stat / dauon ez all zeit
subert die gassen / uon allen vnflat Nu gieng Jason vnd hercul- / mit iren dienern in die stat / vnd warend nach irem
land sitt Reilich vnd herrlich geclaidet / Also daz ez daz uolk in der stat wundert / do Jriu claider alz kostlichen schinend
/ Si warnd baid uber all die mauss / Suber stolczer Jungling zwen / vnd traff ir schon verr fur all ir gesellen / Daz volk in
der stat het gern gefragt wer si wernd gewesen / oder wannan / oder waz si da schuffend / vnd wart doch uon niemand
gefragt biz daz si kom / uf dez kungs hof / Do der kung Oetes div mar vernam / do vergazz er seines adels nit / der in
waz angeborn / alz er ir kunft vernam / Da stund er uon seinen kunklichen stul uf / vnd gieng den gesten engegen / mit
uil seiner diener / vnd enpfieng si zemal mit ainen frolichen angesiht / vnd vmbuieng si / damit er in erzaigt / daz er si
gern sach / Vnd gieng do mit in hin uf den palast / vnd in die Camern die warnd all mit waidelichen lustlichen gemeld /
schon gezieret / Do si nu also bey im gesauzzen / do hub Jason an / vnd wolt dem kung sagen / warunb er war us kom
vnd sprach also Here , ich bin kom in dicz land / daz ich mut haun / daz ich mich well mit meinen Ritterlichen mut /
vnderwinden / allez daz ze tunen ist / wie daz ich mug gewinnen den wider mit den guldin fell / vnd wie uf gesetzt ist /
daz wil ich allez in den nam der gotter williclich volbringen : Wie Medea dez kungs Oetes tohter ward gefangen von der
minn vnd lieb Jasonen DO nv kost nach allen lust berait waz / do hiez man rihten die tisch vnd saczt daruf uon gold vnd
uon silber uil kopf / Do wolt der kung / all sein Adelkait erzaigend den kriehen / vnd sant nach seiner ainigen tohter
/ Daz siv zu in kom / vnd in hulff die wirtschafft volbringen / div Tohter hiez Medea / vnd waz uber all mauss schon /
Referenzkorpus Frühneuhochdeutsch 1.0.1 (https://linguistics.rub.de/ref/) 3
F131: Das Buch von Troja von Hans Mair Modernisierter Lesetext
vnd waz an ainiger kunftiger erb dez lands Siv waz auch wol daz ez zeit waz daz man si geben solt ainen mann / Siv hat
auch uon Jugend uf also gelert / daz siv nv ain gancziu maistrin waz / der naturlichen kunst / vnd sunderlich waz siv
gelert uber all maister zu der zeit / in der Mathematica Daz ist mit der zauberlichen kunst / Siv kund ze stund / daz lieht
machen zu ainer finstrin / vnd die finstrin ze lieht Siv machet auch Regen vnd hagel so si wolt Siv macht auch daz wazzer
ze berg fliezzen so ez si gelust / Ez schreibend uon ir die Poeten / daz si offt machte / daz div sunn / vnd der Maun /
Jren schein verlurend / wider den Naturlichen lauff / Daz doch nach vnserm gelauben nie geschach dann do vnser heer
Cristus gemartert ward / Medea nach irs vaters gebot / wie daz siv war zemal uon Natur schon / doch nach dem alz der
weib sitt ist / do tet siv ain farb zu der andern / mit wolsmakend wurczen / vnd claidet iren leib mit uil schonen claidern
/ vnd gieng also fur Jren vater Der hiez si do frolich siczen zu dem Jason / O du torohter Adel / waz bedorftist u der
klugkait / mit der du dir selb breht so grozz laid Ez sol kain weiser man nimmer getruen den weiben / wann si allweg
vnstet sind mit Jrem sinn / wann der weib mut / si siend Jung / oder alt / ist allweg wankel / Ez ist auch Naturlich daz
ain yeglichiv fraw / dez manns allzeit begert / reht / alz div materi begert der form / O du kung Oetes wie getorstist u ye
ain Jung Tohter haizzen siczen zu ainen fromden mann / Hetist u / dir die blodikait der weibe weislich in deinen mut
geseczt / So werist u dez ubrig worden / daz dir dein Ainigiv tohter / nit war gefurt in fromdiv land / daz du hernach
iamerlich mustist wainen / vnd furbaz dein tag mit laid verzeren Sag an waz half dich div hut dez gotes martis / wider die
kundikait vnd list der weib Aber daz kunftig waz ze tun / da mohtist u dich leiht nit vor behuten Du hiezt dein tohter
siczen zu Jason / vnd mit im gemainsan haben in der wirtschaft / waz geschach dir dauon / Do Medea also sazz zwischen
iren vater vnd Jason / wie daz siv uor scham rot war / da moht si doch nit gelauzzen / si wurff doch irer augen plik offt
gen dem Jason / mit zwifeltigen gegenwurff / vnd schazt im also seinen anplik / vnd alliu gelider seins leibs daz siv in
seiner lieb genczlich uon der minne raiczen / ward enzunt / Jr waz kain aht / uf essen / oder uf trinken / nit dann wie
siv ir gnug moht gesachen den Jason / Do Medea ir so gar in ir hercz gesaczt Jason liebin / da flaizz si sich / daz ez uon
den die uor den tisch stunden / iht moht gemerkt werden / Siv gedauht ir auch haimlich in iren mut / solt diser Edler
schoner Ritter mir mit elichen sachen zu kom Siv tet reht alz aller weib gewonhait ist / ob si halt aines mannes / sind
begernd mit vnerlichen sachen so wellend si ez doch mit ainen gelimpf der ettwaz uf er trifft verdeken / Do nu daz essen
ward volbraht do gieng Medea mt Jrs vaters vrlaub in ir Camer / do hiez der kung Jason vnd hercul- auch gaun / in den
Palast in ain Camer an ir gemach // Vnd do Medea allain waz in irer Camer / do ward siv enzundet uon dem flammen
der minn / daz siv uil grozzer suffzen liez us iren herczen / vnd ward in ir selb Jnneclich gedenken / wann si ser waz uon
der minn enzunt / wie si ir gedenk nach der Minn / mit den werken moht volbringen // Darnach kom ez also daz ains
tags do der kung Oetes / mit Jason vnd hercul- uon vil sach rett / do schikt der kung nach seiner tohter Medea / daz siv
zu im kom / Div tohter waz dez fro / vnd clait sich zemal wol / vnd kom vnd sazz zu irem vater / do sprach der kung still
zu ir / daz si sezz zwischen Jason vnd herculen dez ward si uor scham rot / doch tet si alz ir gebot ir vater / Do ret Jason
vnd hercul- / mit ir uil kurczweiliger wort / der kund si in ze
F131-03r,07 mal wol anttwurten / // Do Jason vnd Medea also beianander sauzzen vnd die daunb stunden / ye
ainer mit den andern rett / Do legt Medea die scham uon ir vnd sprach zu Jason / Frund Jason / dein adelichiu tugend sol
mir nit ze vner an legen / oder ez verstan uon weiplicher plodikait daz ich mit dir alz du ain gast bist alz baldiclichen red
/ Ez ist billich vnd reht / daz man ainen fromden Edeln Ritter / vnd ainen der durch Ritterlich sach verrt / ainen guten
Rat mit tail // Nu erkenn ich daz du uon Edler art bist vnd daz dich dein Jugentlichiu manhait / braht hat in dicz land /
vnd mainst / zu erstreiten / den wider mit den guldin fell wizz daz du in solich gruselich fraiz must kom / daz dir der tod
uil neher wirt / dan daz leben / Darunb haun ich groz laid / vmb deinen Jungen leib / vnd wil dir darzu ainen hailsam
guten Rat geb-n / daz du on allen smerczen / wol maht uon disen sorgen kom / vnd daz du frolich vnd wolgesund wider
haim komst in dein land Jst daz du meiner ler vnd meins Racz uolgen bist // do Jason disi red erhort / er naig ir mit den
hapt / vnd legt sein hend uberanander / vnd sagt ir diemuticlichen dank / O du edliu fraw / wie kan ich iv gedanken /
daz ir ain mitlaiden habt mit meiner arbait / daz ir mir so Adelich erzaigt Darunb gib ich mich genczlich in Jur gnad /
wann der gab uil vester ist ze danken / die man vngebeten geit / dann darunb man bitt // Do sprach Medea frund Jason
/ ich gelaub nit daz du wizzist waz grozzer sorg leit daran / der da mut hat / daz guld- fel mit seinen leib erstreiten /
Sicherlich ez kan kain totlich mensch nimmer erfehten / Wann ez ist behut mit den gottern / der kraft die menschen /
nit mugend uberwinden Wer kan ymmer kom uon den Ochsen / die us iren mund lauzzend die fiurin flammen Wann
waz man engegen biut daz ist ze stund verprannt / darunb lauzz dauon deinen sin / und sich an deinen Jungen leib vnd
verzer den nit so gar uf grozzen zweifel / // Zu denselb-n worten ward Jason erwegt vnd brach Medea vnder ir red / daz si
im die sach nit alz uast solt laiden vnd sprach Ey liebiu fraw / maint ir mich mit Jurm forhtlichen worten zu versuchen /
also daz ich uon der grulichen sach wegen vil
F131-03r,08 leiht solt ersreken / So must ich ymmer schand vnd laster hab-n vor aller der wellt / wa ich dauon
meinen fuss kert / Ez ist daz genczlich mein sin / vnd haun mir s also fur geseczt / daz ich mich genczlich in den tod
geb-n wil / ob daz ist daz der tod diser sach lon ist / Wann ez sol ains yeglichen weisen manns fursacz sein / ist daz er
im ain sach fur seczt ze tun / vnd ist daz fur die lut kom / so sol er ee sterben ee er dauon lauzz / // Do anttwurt im
Medea / ist daz dein ganczer fursacz daz du dir den tod hast fur gesetzt fur daz leb-n / daz ist mir zemal laid Jst aber daz
du mir volgen bist / so maht u wol on schaden dauon kom // Do sprach Jason : Liebiu fraw / allez daz du gedenkst daz
ich tunn sol daz wil ich allez on zweifel vollfuren / vnd wil daz erziugen mit den gottern / Do sprach Medea ist daz du
Referenzkorpus Frühneuhochdeutsch 1.0.1 (https://linguistics.rub.de/ref/) 4
F131: Das Buch von Troja von Hans Mair Modernisierter Lesetext
mich dir nimst zu ainen elichen weib vnd daz du mich us disem land / mit dir furst / in dein land / Sicherlich so hilff ich
dir / daz du daz guldin fel gewinnst Jch bin allain div / div da mag / die krafft Martis / ze nihtun machen / vnd mag mit
meiner kunst / sein kunst hinder sich treib-n / // Do sprach Jason / ach wie grozz vnd wie gar vnmessig ist daz / daz du
edliu fraw mir hast verhaizzen / war daz ich die grozzen gab uon dir der schonsten / vnd der Edelsten war versmachen /
so moht ich wol sprechen / daz ich der vnweisest war uf diser erd / Darunb Adelichstu aller frawen / ich erzaig mich Ju
ze ainen mann in ganczer diemut / Vnd triulich ze uollaisten / allez daz ir gebietend / vnd daz gehaizz ich iv mit / luter
/ vnd vnzerbrecher triu / der red ward Medea zemal fro Vnd anttwurt im also // Frund Jason / der deinen gelubt / wil
ich daz du mich der sicher machist / mit ainen steten / vnd nit mit ainen wankelichen herczen vnd daz ez gesterkt / vnd
gefestigt werd / mit deinem aid Aber dez mug wir iecz nit weil gehab-n / vnd wil daz verziehen / biz daz div naht daz
ertreich bedekt / wann div naht / den fuglich ist die da haimlich sach hand ze schaffen / So wil ich dir bey ainen meinen
haimlichen boten enbieten daz du komist in mein Camer / Da mach mich dann sicher / alz du mir verhaizzen hast /
Darnach maht du mich dann hab-n / alz die deinen / So wirst u auch dann genczlich / uon mir der sach vnderweiset //
Do sprach Jason / Edliu fraw / mir vnd Ju beschach alz ir sprehend Also nam Medea urlaub von Jason / vnd von Jren
vater / vnd auch uon hercul- vnd gieng mit Jren Junkfrawen in ir Camer hie hebt an daz dritt buch vnd sagt wie Medea
Jason vnderweiset daz er moht gwinnen den guldinen wider NV waz ez an der zeit / daz div sunn sich het kert gen dem
abend vnd zehand sich solt uon vnserm angesiht verbergen / vnd waz Medea allain in irer Camer / vnd gedaht in iren
herczen / waz siv mit Jason gerett het / vnd waz er widervmb het mit ir gerett / Vnd hat Medea all sach also bedaht / daz
siv in der Camer gieng / alz siv war / von sinnen komen / Wann si het diu minn mit iren striken also gefangen / daz ir
alliu weil ze lang waz / wie ez kom uf die zeit / daz Jason zu ir kom / do Nu div sunn kom vnder die erd / vnd sich der
Maun mit seinen schein her
F131-03r,09 uf zoch / der vns luhten sol bey der naht / do waz ir aber div zeit lang / vnd loff zu ainen fenster /
vnd mass den Maun / wie uil er dannoh het ee er auch vnder gieng / daz man sich dez bazz in dem Balast / haimlich
moht verbergen / darnach gieng Medea zu der Camertur / vnd loset da ob sich daz gesind in dem Balast / iht het an sein
gemah gelegt vnd waz ir div weil zemal lang / Do nv die hanen kunten / den ersten slauff / vnd iederman waz an seinen
gemach / Do sant Medea ain alt weib / div ir haimlich waz / zu dem Jason daz er kom / Vnd alzbald daz weib zu im kom
/ ze stund / gieng er mit ir / durch die finstriu dez Balastz / biz er kom / zu ir in die Camer / do stund Medea bi der tur /
vnd enpfieng in ze stund mit suzzen worten / vnd do gieng daz alt weib ir strauss / // Medea div tet uf iriu slozz / vnd
liez in sachen / allen iren schacz / vnd nam daruss ain bild / daz waz gemachet in der er dez gocz Jouis / alz zu den zeiten
der haiden sitt waz / vnd zaiget daz den Jason mit uil prinnender kertzun / vnd sprach zu im also Jason ich beger uon dir
/ daz du mir sullist vollaisten den aid uf disen bild / alz du mir verhaizzen hast / daz du mir daz ewiclich halten seiest
mit ganczen triuen / gib ich mich / dann furbaz dir daz du mit mir haben maht allen deinen willen / vnd dieweil vnd du
lebist daz du mich dan nimmer gelauzzist / Darzu anttwurt Jason / mit frolichen muot / vnd legt die hand uf daz bild /
vnd swur ir da ainen Ayd daz er all sach wollt vollfurn / alz er ir het gehaizzen / Ach o du betrogen trugenhait dez manns
Sag an du Jason waz solt dir Medea me tun div all ir schand nit hat an gesechen / vnd hat dir triulich sel / vnd leib geben
/ in dein gewalt / vnd liez sich genczlich hincz dir / Siv kert sich auch nihcz daran wie si sich verzeichen wolt durch dich
land vnd lut / vnd auch irs alten vaters / Auch erlost si dich uon dem tod / wie getorstist du ie / deinen aid vnd dein
triu alz falschlich brechen / an der Edeln hochgeborn Junkfrawen / div dir getriulichen glaubt / vnd vergesst der gotter
forht / bey den du ir falschlichen swurd / vnd uon der du so grozz uberswenkig gaub enpfiengd // Sicherlich ez schreibt
uon dir div hystori / daz du si schamlichen liezzist / vnd durch daz so wolten daz dein gotter / daz du doch dein leben
zu den lesten / mustist enden mit grozzer schand vnd laster / dauon well wir hie nit me sagen // Aber sag du Medea /
waz hat dich geholffen / diu kunst Astronomia / daz ist Sternsachen / von der kunst alz man giht sol man kunftig sach
wizzen Jst nv daz solhiu kunst daran ist / wie haust u dir selb so gar alz vnnuczlich gesachen / Aber du mohtist leiht wol
sprechen / daz uon der grozzen lieb die du uf Jason hetist / daz dir die sinn also werend benom daz du nit grozzen fleizz
hetist / zu den zeiten / uf daz gestirn Aber daz ist zemal war daz der stern lauff / vnd wer daruf maint ze sagen / nit sicher
ist / dazselb vand man warlich an dir // Darnach vnd Jason der Medea het ainen aid gesworen / do giengend si baidiv uf
daz bett / vnd wurffend diu claider uon in / vnd do si baidiu blozz warend / do wurdent die clusen der Junkfrautum an
Medea van Jasonen uf getaun / vnd also vertribend si die naht / nach allen iren gelust // Do ez sih nachen ward zu den
tag / do sprach Medea / Frund Jason ez ist zeit / daz wir sullen / uon dem bett uff staun / ee daz vns begreiff daz lieht
dez tags / Ey fraw haust u aber ichcz gedauht uf die sach div mir kunftig ist ze tun / vnd alz du mir auch verhaizzen haust
Do anttwurt im Medea wizz allerliebster frund / daz ich uf dein sach div auch nu mein ist / mich wol haun bedaht / wir
sullend uf staun uon den bett / so mug wir dez bazz bedenken uf disi sach / vnd da slozz si uf ir schrein / vnd nam daruss
iren schatz der Jason zu gehort / vnd gab im ie aines nach dem andern . Wie Medea dem Jason gab ettwaz von zauber
F131-03r,10 licher kunst / damit er der zauberey ob leg Zvo dem ersten gab siu im ain silbrin bild vnd sagt im daz
ez also war mit zauberlicher kunst gemaht / daz ez nucz war fur all zabernuss diu ze diesen zeiten gemachet war / vnd daz
bild solt er haimlich bi im tragen // zu dem andern mal gab si im / ain wolsmekend salb / da mit er sich solt salben / Div
salb het die krafft / daz siv all fiurin flammen moht erleschen / vnd allez daz daz kraft het ze brennen // Darnach gab siv
im ain vingerlin / darinn lag ain stain / der het die kraft / daz er all vergifftigiv sach brach / vnd vertraib / Ez het auch
derselb stain / ain ander tugend / wer den stain verslossen trug in der hend so moht in niemand gesachen alz lang er in
Referenzkorpus Frühneuhochdeutsch 1.0.1 (https://linguistics.rub.de/ref/) 5
F131: Das Buch von Troja von Hans Mair Modernisierter Lesetext
verslozzen trug in der hend / Ez schreibend die Maister / daz derselb stain zu den ersten funden ward in Cecilia / Vnd
den het zu dem ersten Eneas do er kom gen Cartago / // Darnach gab si im / ain gescrift an ainen brief vnd mant in gar
ernstlich / wann er nu kom zu den arbaiten daz er nit alzbald Luff zu dem wider Er solt andehtigen in der gotter er / diz
gescrift drei stund uor lesen / den gottern zu ainen opfer / daz si im dez gnedig werdind // zu den lesten gab si im ain
legelin / da waz inn ain wunderlich wazzer vnd alzbald er kom zu den Ochssen / so solt er in s giezzen / in den Mund /
Daz wazzer het die krafft / alzbald er sein in der Ochssen Mund guss so wurden si ze stund zam / Also vnderweiset si in
von ieglichen besunder / damit er komen solt zu grozzen sig / vss vnmessigen sorgen Damit gab siv Jason vrlaub ze gaun /
ee daz der tag der haimlich sach offet / kom mit seinen lieht Hie sagt daz buch wie Jason vrlaub nam von dem kung vnd
wolt varen zu den guldinen wider . DO daz rosenrot Lieht dez tages uf gieng / vnd div goltfar Sunn / ain clain die hochiu
der berg uberschain / do stund Jason haimlich uon den bett / vnd gieng do mit seinen gesellen hercul- / in dez kungs
Oetis sal / da der kung inn waz mit seinen dienern Der kung enpfieng si fruntlich nach seiner gewonhait / Do sprach
Jason / Herr ich bitt iuch / wann mir div zeit nu beginnt lang sein daz ir mir helfft / daz ich die sach vollfur darunb ich
uf kom bin / Do sprach der kung / frund Jason / ih furht daz dich dein manlichiu Jugend iht verweiz in den tod / Daz
mir zemal laid war / vnd moht auch dauon ainen bosen laumden gewinnen / darunb man ich dich vnd bitt dich ernstlich
/ daz du gesunder haim wellist varn / ee du daz leben / alz iemelich hie verliezest / // do anttwurt im Jason O edler kung
/ ez ist mir nit ain on rat / so hat ir mir hie uor disen volk Rat geben / ob nu mein sach anders gieng / da die gotter vor
siend / so sind ir vnschuldig daran / wann ich mich williclich diser sach vnderwind / Der kung sprach Frund Jason / ich
tun ez nit gern daz du bittest / die gotter helffend dir daz du on schaden dauon komst Vnd also nam er urlaub / vnd
berait sich uf den weg // Nu waz bi der Jnsul Colcos / ain clain Jnsel / div lag ainen clainen weg dauon / in der waz daz
guldin fel / behut alz uor geschriben stat / da waz man gewon uber ze varn in ainen clainen schefflin Jn daz sazz Jason /
vnd het bei im sein harnasch / vnd allez daz im Medea het geben / vnd fur allain uber / vnd tet da an sein harnasch / vnd
gieng do sittlich zu den wider // wa waz do Medea . ich glaub daz si nit in clainen sorgen war / Ja si gieng ze obrust uf
den balast vnd sach da ab den Turn / vnd sach da iren lieben Jason nach / vnd do si sach daz er sein harnasch an legt /
vnd gieng uf den weg / do ward si ser wainen / daz waz ain zaichen der Minn / si moht sich auch nit enziehen uil mangs
grozzes Suffzens den si liez vnd sprach haimlich O frund Jason / wie gar grozz not vnd arbait ich uon dir leiden bin / Jch
furht nit anders / dann ob du uon den grozzen sorgen / da du ein komst / meiner ler vergezzist / Jst daz du daz tust / so
muss ich ymmer in iamer vnd laid / mein zeit verzern / Jch bitt die gotter diemuticlich / daz si dich / mir frolich her
F131-03r,11 wider sendend / // Do nu Jason kom zu den wider vnd die Ochssen an sach die so grulich flammen
liezzend us den Mund / dauon der nachwendig luft aller ward dunkel / Ez ward auch div hicz alz grozz / daz Jason nit
moht kom zu den ochssen / Do gedaht er an Medea Rat / vnd nam die salb vnd salbt damit sein antlut / den halz / vnd
hend / vnd wa er sich gesalben moht / Er nam auch daz bild daz si im gab / vnd hieng ez an den halz / vnd bot ez gegen
dem fiur / vnd laz do die gescrift die si im gab sibestund vnd gieng do manlich zu den Ochssen / Die liezzend do feintlich
flammen wider in / die im verpranten / den schilt / vnd den spiezz do ward zemal ain grozzer rauch / Do war Jason in
dem fiur tod het er den Ochssen nit daz wazzer in den Mund gozzen / vnd alzbald wurden si die flammen nit mer lauzzen
/ do zoch sich der rauch uff / vnd ward wider lieht / Do vieng Jason die Ochssen manlich bi den horrnen vnd zoch si hin
vnd her / vnd wurden im vndertenig daz si im nach volgten wa er hin wolt / Also saczt er si in ainen pflug / vnd zwang /
si mit dem gart / daz er mit in ze Aker gieng // Darnach gieng er fraideclich zu dem Draken / vnd do in der sach zu im
kom Do liezz er den schein dez stain den im Medea gab / scheinen in dez Draken augen / von dez stains kraft wegen /
moht er kain flammen furbaz us den mund lauzzen / Den
F131-03r,12 selben stain vindet man in Jndia / also schreibt ysidorus der maister / vnd haizzt bi vns Smaraldus
/ Des kraft ist also / welhem vergiffiter tier oder wurm man den stain hebt fur div augen / vnd alzbald er / dez scheins
enpfindet / so muss ze stund der wurm oder daz tier sterben / vnd do der Drak also dez scheins enpfand / do moht er nit
mer / zuhand nam Jason daz swert vnd slug in alz lang uf die Schupelin / die warend alz hert alz ob er uf ambozz slug /
doch slug er alz uil / biz daz er tot gelag // Do der trak tod lag er gedaht an Medean sein maistrin / vnd slug im ab daz
hapt / vnd slug im us die zen / vnd sauwt si in daz ertreich / daz er mit den Ochssen vmb gearen het / darus wuchsend ze
stund uil gewapeter Ritter / die griffend zestund zu den swerten / vnd hubend vnder in ainen bruderlichen streit / vnd
slug ye ainer den andern ze tod / also daz ir kainer belaib // Do er daz allez hat vberwunden / do gieng er frolich vnd
manlich zu dem wider / an dem er kain wer nit euand den nam er bi den hornen / vnd stach in ze tod / vnd zoch im
ab sein guldin gewand / Vnd sagt do gnad vnd dank den gottern / mit der hilff er kom / us grozzen noten / vnd kom
sogar an grozz wird / vnd er / Vnd gieng do mit seinen schacz frolich in daz scheff vnd fur ze uber vnd vand da hercul-
vnd sein gesellen die sein mit iamer heten gebiten die enpfiengend in mit grozzen frauden vnd sagten lob den gottern die
in mit gesund herwider heten gesant / Vnd giengend do mitanander zu den kung // Oetes / der in enpfieng / nit durch
gancz lieb / wann im laid wazz daz im div er waz widervarn / Vnd daz er seins schacz also waz beraubt / Ez nam auch daz
volk ser wunder der schon dez guld- fells / mer nam si wunder / wie daz Jason daz het gewunnen wider die hut dez gocz
Martis // Medea div waz uil fro / vnd gieng auch daz si Jasonen sach / vnd hat im gern war ez zimlich gewesen / vnder
allen volk / vil manigen sussen kuzz geb-n / Vnd si sass nach irs vaters gebot zu Jason / vnd rett mit im mit stillen worten
daz er biz naht zu ir solt kom in ir camer Do nu div wellt alliu / mit der finstriu der naht waz bedakt / do kom Jason zu
Medea nach iren haizzen / do warend si nach ires leibs lust / vnd nach der Minn ordnung / die naht mer dann halb /
Referenzkorpus Frühneuhochdeutsch 1.0.1 (https://linguistics.rub.de/ref/) 6
F131: Das Buch von Troja von Hans Mair Modernisierter Lesetext
mit mangen suzzen kuss / vnd ninneclichen vmbuachen / vnd mit dem daz darzu gehort / vil lieplich bianander / zu dem
lesten retten si mitanander / wie si mohten uon dem land geschaiden Darnach belaib Jason in den land / mit Medea Rat
/ ainen Monat / // do sich div zeit vergieng / vnd si all ir sach nach Medea ler ordenlich wol heten bestellt / do hub sich
ains nahtes Jason Medea vnd hercul- / mit den iren verstolen / uss der Jnseln Colcos / also daz si kain vrlaub uon dem
kung nit namend O Medea ez schreibt uon dir diu hystori wie du zemal vast begertist / daz du bald komist uon deinen
vaterland vnd saczist nit fur dich kain dein kunftig abait / Dir gieng auch nit ze herczen / dein alter vater / vnd daz land /
vnd die lut / vnd waz all dein sin vnd mut / waz daz du kom mohtist / in daz land Thesalian / do du doch alz man liset
dein zeit vnd dein leb-n / mit grozzen laid vnd arbaiten / haust geendet / daz waz leiht der gotter will / Man schreibet
auch ee daz Jason sein leb-n hie verzart / daz er uil grozzer marter laid / ee daz er ersturb wann er uon den gottern /
verdammet waz / von den falschen mainen Aid / den er Medea het gesworen / // waz halff Jason daz er fiel in schand vnd
in laster / damit er auch fiel / in der gotter vngenad / Man spriht aber ain sprichwort / ez hilfft nit / waz man ercznei
ainen toten menschen tut Also lond die gotter kain bosshait / on rauch ergaun / // Do si also lang tag vnd naht furend
uf den mer / do kom Jason vnd hercul- mit Medea / in daz land Thesalian gesund vnd frisch / Do enpfieng si der kung
Peleus gar frolich / daz erzaigt er wol mit seinen angesiht / aber in dem herczen / waz im zemal laid / daz er lebendiger
waz herwider kom Doch alz er dem Jason vor hat verhaizzen daz er in gewaltig machen wolt in seinen land / daz vallaist
er im / doch nit gern // Do nv Jason also gewaltiger kung ward in Thesalia / do gedauht er an die schand / die im Lama
F131-03r,13 donta der kung uon Troy getaun hat vnd uberhub sich der grozzen er / div im zu gangen waz uon dem
guld- vell / vnd wolt nit benugt sein / an dem kunkrich zu Thesalia / vnd warff seinen sin / hoch wider Lamadonta den
kung / vnd rett dauon vil mit hercul- / Do nam hercul- der sach purdiu all uf sich Darnach do clagt Jason vnd hercul- /
dem kung Peleo / vnd den andern kungen uon kriechen / die grozzen versmahd / die in der kung Lamadonta uon Troy /
getaun het in seinen land / Si clagten auch daz allen fursten vnd hern in dem land ze kriechen / vnd batend si vmb ir hilff
vff den kung Lamadonta Hie hebt an daz vierd buch vnd sagt wie div erst Troy erstort ward HErcules alz uor gescrib-n
stat / nam die burdiu diser sach allain uff sich / vnd begert auch daz er diser sach war ain getriuer volbringen / vnd fur in
daz Land Sperten / daz waz gelegen in Romany / vnd gehort zu krichen / vnd waz kurczlich zu ainen kungreih worden /
Da warend zwen Bruder kung / der ain hiez Castor / der ander Pollux / Von den sagten die Poeten / daz si wernd Jouis
sun / bey der aller
F131-03r,14 schonsten frawen div hiez dampne / derselben tohter mainten si / war auch helena / die Poeten
hiezzend helenan Tindari / von ainen land da si geborn ward / dazselb land mainend ettlich maister sey in Cecili nit
verr von der stat Messin / An dieselben stat sagend die Poeten / furti der kung Theseus helenan / do si dannoch klain
waz / Do hercules kom zu den zway Brudern / do clagt er in die smahait diu Jason vnd im waz uon den kung von Troy
wideruarn / vnd bat si / daz si mit irer maht mit im furend gen Troyen demselben kung ze schaden / Daz verhiezzend si
im bey guten triuen williclich ze tun // Do schied hercul- frolich uon Jn vnd kom in daz Land Saleminia daz gehort zu
kriechen / vnd waz kurczlich ain kungreich worden / Da waz ain kung hiez Thelamon / vnd waz in streiten manlich vnd
weiz / do er hercul- sach / do enpfieng er in zemal frolich hercules sagt im sein bottschafft / vnd bat in daz er mit im gen
Troy fur / Mit den andern kungen uon kriechen / die im heten verhaizzen mit im ze varn / zu beschedigen den kung
Lamedonta / Daz verhiez im der kung zemal mit guten willen ze tun / Do fur hercul- dannan mit dez kungs vrlaub / vnd
kom wider zu seinen frund dem kung Peleus / vnd rett mit den daz er besant die besten Ritter die er in kriechen gehab-n
moht / vnd die bett / daz si mit im / furend gen Troy / Mit den kungen / die er hat gebaten / // vnd fur da zehand in ain
Land / daz haizzet Pilon vnd gehort zu kriechen da waz herr ain Herczog hiez Nestor / zu dem kom hercul- / vnd bat in
/ mit im ze uarn gen Troy / Daz verhiez er im mit frolichen mut / vnd wolt im bringen / die besten Ritter so er si moht
gehab-n / Wann derselb Nestor / het uor lang zeit grozz fruntschaft vnd lieb zu im gehabt / Hercules nam vrlaub / vnd
kon aber zu dem kung Peleo / Der het nu berait xx schiff wolgerust mit den besten / vnd manlichsten Rittern so er si
gehaben moht / Danach komend die vor genanten kung all / mit grozzer Ritterschafft in die port zu Thesalia / daz si da
do mitanander / in dem nam der gotter / wolten varn gen Troy // Nu waz ez an der zeit / do div sunn gieng in daz zaichen
Aries in dem sich naht / vnd tag gleihet / vnd hebt sich an daz glencz vnd hebt sich an ain Senftiv zeit / Vnd daz der luft
luter wirt / Vnd ist dann gut varen uf den mer / Do div zeit also fuglich waz do hubend sich die kung all / vnd Jason vnd
hercul- uf daz Mer vnd schifften / in den nam der gotter von dem land / vnd furend alz lang / biz daz si komend an daz
land ze Troy / vnd daz waz vmb die zeit / daz div sunn wolt vnder gaun / Do wurffend si ir Anker in daz wazzer / also
stunden div schiff mit gemach / do si die naht also lagend / vnd daz lieht dez tags dez morgens uf die / do stiezzend si zu
den land / vnd trattend uf die erd / daz si doch on schaden tun mohten / wann in daz niemand wertt / wann der kung
von Troy kain sorg het / daz im iemand / zu schaden kom in sein land / Die kriechen zugend us den Schiffen Jr Ross vnd
ir harnasch / vnd slugend uf Jriu zelt / vnd besacztend ir hut allenthalb-n / nach den si duht / daz ez nucz war / Nu het
der kung Peleus die kung all / Jason vnd hercul- besant zu im vnd rett mit den also O ir Edeln manlich fursten vnd hern
/ von Jur manlichen Ritterschafft / Jst wol kunt aller diser wellt / vnd ist auch nie gehort word-n / waz ir Ritterlicher
sach habt an gehebt daz Ju daran ye missling // Nu ist ez rehtiu redlichiu vrsach darunb wir komen sind in disiv land /
vnd daz ist auch ain wolgeuall-n den Gottern daz wir vns manlich sullend erbieten / gen dem grozzen ubermut / den
der kung von Troy den vnsern hat erzaigt Vns ist auch notdurftig / daz wir vnser sorg seczend / uf drei sach / Zu dem
ersten wie daz wir vns also bewarend vor den veienden / daz si iht sighaft an vns werdent Zu dem andern mal / daz wir
Referenzkorpus Frühneuhochdeutsch 1.0.1 (https://linguistics.rub.de/ref/) 7
F131: Das Buch von Troja von Hans Mair Modernisierter Lesetext
vns Ritterlichen / vnd manlichen stell-nt wider vnser veiend / Zu dem dritten / sol all vnser sin vnd mut / wie wir vnser
veiend bringen mugend in vnser gewalt / dauon wir mugend grozz gut / vnd er / gewinnen / Ez ist iv allen wol kunt / daz
div stat Troy zemal uil grozz reihait hat / Jst daz wir die Ritterlich mugend in vnser gwalt gewinnen / so hab wir nit alz
vil schiff / die daz gut allez mugend getragen / Do der kung Peleus seiner wort ain end tet / Do anttwurt im hercul- uor
den andern / vnd sprach Loblicher kung / ez ist loblich daz ir gesprochen haund Auch dunkt mich / daz nuczlich sein /
Ee daz der tag mit seinen lieht die erd bedek / daz vns vermeldet / in disem land daz der kung Thelamon / mit seinen
volk / vnd ir mit Jurm volk / vnd Jason / vnd ich / mit den die zu vns gehorend / sullend vns in ainer still / machen zu
der stat vnd vns da verdruken / in die weingarten die nachend bi der stat ligend / vnd siend da biz der tag komt / So wirt
dann vnser kunft / bald kom / fur den kung Lamedonta / der wirt sich dann zu stund / mit den seinen / eylen zu den
Schiffen / vnd waizz vns dann da nit verborgen wann er dan komt zu dem Mer / so vindet er vnser volk werlich / wider si
/ vnd in vnser ersten schar sol haptem sein / Der herczog Nestor / Jn der andern der kung Castor in der dritte der kung
Pollux / Die sullend sich an disen gestat Ritter
F131-03r,15 lichen / wider die uon Troy ze wer seczen / Aber wir die dort sullend verborgen ligen / sullend ze
stund vnd der kung uss der stat komt / mit vnser manhait / in die stat vallen / wann der kung Lamedonta zwischen vns
also komt / so ist ez mit der kraft der gotter vnd vnser kraft zemal ring daz wir den sig behab-n // Diser Rat der geuiel
in allen wol ze stund do hub sich der kung Thalamon Peleus Jason vnd hercul- mit iren volk / zu der stat / Daz ander
volk allez wappet sich vnd wolt da werlich beleiben / // Do nv div sunn begund scheinen Do ward in den land ze stund /
ain geschray / wie daz ain fromd volk war bi den Mer Do daz der kung vernam / do hiezz er all sein Ritterschaft / daz si
sich solten wappen / vnd auch waz er / gutz Jungs volks het in der stat / Do nv der kung sein volk / ordenlich het vnd
Ritterlich het geordet / do eilt er ze stund / mit den sinen zu den Mer / wnd west nit vmb daz volk / daz bi der stat /
verborgen lag / Do die kriechen an den gestat / sachend so vil gewapecz volks kom uss der stat / do saczten si sich manlich
gen in zu weir Nu waz der herczog Nestor / der erst / mit seinen volk der sich manlich hub in den streit / vnd do hub
sich vnder in ain grozzer streit / ye ainer Ritterlich wider den andern / do ward uon den spiezzen / in dem luft ain solich
krachen alz ob an wald mitanander ninder brach Ez ward auch uon den swerten / ain klingen / alz ob ymmer uon himel
grozz Donersleg komend / Do viel ainer hie totter der ander hart wund / zu baiden tailen daz div erd alliu sich farbet
uon den blut Der uon Troy waz zemal uil / die do fahten / wider den herczog Nestor der allain dannoch mit seinen volk
waz in den streit Darnach kom der Ritterlich manlich kung Peleus mit den sinen / in den streit / wider die uon Troy da
erhub sich ain grozzer streit / da ward daz gesrai grozz / vnd wurden der uon Troy uil erslagen Aber der kung uon / Troy
kom alz ain grimmer Leo / den seinen zu hilff / vnd tet da mit seinen leib grozz manhait / den stach er uon den Ross /
den wundet er / den erslug er / vnd waz ain vestiu Muren vor den sinen wider die kriechen / vnd liez do uil der toten
nach seiner manlich tat / // Do kom der kung Peleus in den streit / mit seinen volk do er sach daz die uon Troy / alz vast
den kriechen ob lagend / do saczt er sich Ritterlich wider si / vnd slug der uon Troy uil ze tod / do waich der uon Troy
ain clain us den streit / vnd do er sach die sinen also kranklich fehten do vorht er ainen grozzern schaden / darunb hiez
er die sinen / ain wenig hinder sich weichen / vnd braht si all zesamen / vnd hub sich do Ritterlich in den streit / // do
sach der herczog Nestor den kung Lamedoten / an / vnd gedaht wol / wie ez der kung war / vnd liez do all sach / vnd
riht daz Ross wider den kung / mit ainen snellen lauff / Do daz der kung Lamedonta sach / ze stund riht er seinen zaum
vnerforht wider den Nestor / vnd nam daz Ross mit baiden sporn / zu den lauff / vnd stach seinen spiezz mit kreften uf
dem Nestor enzwai uon dem stich er sicher tod war / het er nit so gut harnasch gehebt / Der herczog Nestor stach den
kung mit sinen spiez daz er wunder uiel uon den Ross Der kung Lamedonta / ersrak nit uon dem / vnd forht im auch
nit uon der wunden / vnd sprang manlich uon der erd / vnd lof Nestorn an / mit erzukten swert Nu het der kung ainen
Jungen Ritter der hiez Cedar / do er sach seinen hern / in also grozzen noten fehten ze fussen / ze stund nam er sein Ross
Ritterlich zwischen die sporn / vnd kert sich gen dem Nestor / vnd stach in uon den Ross / daz er gelag uor seins hern
dez kungs fussen / Do daz der kung sach / do loff er in an / mit erzukten swert / vnd slug in nit uil grozzen slegen uf den
helem / alz krefticlich daz er im daz Nasband allez zertrant / vnd wundet in vnder die augen Do war Nestor sicherlichen
tod / wann er ettwaz / uon dem blut / vnd uon den slegen taubt waz / wernd die kriechen nit alzbald mit grozzen volk im
ze helff kom / Do wurden der kriechen uil erslagen / Doch hulffend si den Nestor uf daz Ross / Die uon Troy hulfend
iren kung auch zu seinen Ross / Der kung Castor do er also faht im den streit / vnd sach daz der Jung Ritter Cedar /
den herczog Nestor stach hinder daz Ross do wolt er in rechen / vnd want sein Ross gen dem Ritter / Daz sach ain sein
frund der hiez Seguridan / der nam seinen spiess / vnd stach Ritterlich uf den kung Castor / daz im der schilt viel uon
dem hals / vnd rant in do mit erzukten swert an / vnd slug in mit kreften uf den helem also daz er viel uon dem Ross /
vnd daz Ross vieng Seguridan / vnd gab ez ainen seinen diener / Do der kung Castor also ze fuss waz / do mainten in die
uon Troy / vachen / oder ze tod slachen / der wart er sich Ritterlichen aber ez waz sein manhait ze clain wider alz uil Do
kom der kung Pellux mit siben hundert guter Ritter uon kriechen / dem kung Castor ze hilff vnd faht mit den seinen
manlich wider die uon Troy die da den kung also wolten erslahen / vnd halff im ze stund uf ain Ross / vnd kert sich do
ze stund an ainen uon Troy hiezz heliachim der im zu den ersten begegent derselb waz dez kungs sun uon Cartago / vnd
waz swestersun dez kungs uon Troy / denselben wundet Pellux als / ser / daz er uon derselben wunden viel toter uon
dem Ross / vnd daz sach Lamedonta der kung / vnd begund in ser wainen / vnd samet die seinen alz zusamen / vnd bat
/ vnd mant si all daz si im Ritterlichen hulffend rechen seinen frund / vnd bliez do sein horn / ze stund komend zu im
Referenzkorpus Frühneuhochdeutsch 1.0.1 (https://linguistics.rub.de/ref/) 8
F131: Das Buch von Troja von Hans Mair Modernisierter Lesetext
siben tusend / manlicher Ritter / vnd Rant do die kriechen veintlich an / wann in zwang / laid vnd zorn / da vielend der
kriechen uil / also daz si ez lenger nit mohten leiden / vnd fluchend / biz uf daz Mer zu iren schiffen / Da het der kung
Lamedonta / on zweifel gesigt / Do kom gerant ainer uon Troy also wunder gerant us der stat / der hiez Dotes zu den
kung / vnd moht uor laid komm gereden / vnd sagt im daz div stat war verlorn / Do daz der kung erhort / do ward er
uon herczen betrubt vnd rufft den seinen zesamen / vnd liez die kriechen / siglos uf den gestat vnd kert sich gen der stat
/ Do rait er nit verr mit den seinen / die im dannoch warend beliben / do sach er ainen huffen der veind / gen im ziehen
us der stat Do er do hinder sich sach / do sach er die siglosen kriechen im manlichen nach ziechen / do west er nit waz
er tun solt / wann er sach daz er vmbgeb-n waz mit den veinden / waz solt er tun / er vnd die seinen kerten sich manlich
gen den veinden / vnd gedahten / daz besser wer Ritterlichen sterb-n / dann kom in der kriechen gewalt / do ward zemal
ain herter streit / ez waz aber den uon Troy vngeleich / wann der kriechen uil mer waz do vielend der uon Troy uil / vnd
ward ir spicz zetrant / vnd ainer von dem andern geschaiden / wann si mohten den grozzen volk nit widerstan / da must
ir vil tot vall-n uf die erd / // Do sach hercul- den kung Lamedonta so manlichen / vnd Ritterlichen fehten / wider die
kriechen / vnd kert wider in sein Ross / vnd rant in an mit erzukten swert / vnd slug in also hart durch den helm / daz
der edel kung / uon dem slag / toter fiel uon dem Ross vnd slug im ab daz hapt / vnd warff ez vnder div Ross / Do daz die
uon Troy ersachend / do warnd si mit eren / all gern tod / waz mohten si aber getun / do si iren hern also heten varlorn /
Si heten kainen trost mer / vnd vielend da on zal / vnd liezzend den kriechen daz feld / vnd hubend sich an ain fluht do
ward ir on zal erslagen / do het der streit an end // Da zugend die kriechen mit grozzen sig / in die stat / Da fund si nit
dann weib / vnd alt man inn / Ez luffend div edel weip vnd Junkfrawen / in der stat / vnd westen / nit waz si tun solten
/ wann si nindert warend / vnd fluchent in die tempel der gotter Do luffend die kriechen in Juriu huser / vnd fundend
darinn / vberflussigen grozzen schacz / daz si allez samt namend in ir gewalt / also warend si ainen ganczen Monat in
der stat / daz sich nihcz schuffend / dann daz si in Jriu Scheff trugend / allez daz si fundend in der stat / Zu dem lesten
luffend si in die tempel der gotter / vnd slugend daz bosslichen ze tod / Jung vnd alt / vnd nament auch daruss / waz
si gucz darinn funden / Allain liezzend si leb-n waz si funden Junger Edler frawen / vnd Junkfrawen / die furten si mit
in / in ir land / da musten si in dienen biz an ir end / Darnach hubend si an / die hochen Mur / vnd Turn ze brechen
/ vnd auch die schonen balast in der stat zunte si an / und liezzend ez allez prinnen / Vnd do si komend / in dez kungs
Lamedonta palast / do fundend si die Edeln schonen Junkfrawen Polisenan / diu waz dez kungs tohter / O ez wer wol /
daz siv nie war geborn / die gab man do zu seinen lon / dem kung Thelamon // Ditz waz ain wunderlichiv vndanknan /
ainen mann / daz er zu sinen sig nam ze lon / vnd alz edel hochgeborn / schon Tohter / vnd daz er die furbaz hielt / alz
sein zuweip / div im doch uon adel / mer dann geleich waz / daz er si im zu rehter ee / wol moht haben gesellet / Ez waz
dir auch wol ze uil daz du si also soltist haben zu deinen lust // Do si nv die stat all uon grund erstorten / do schieden
die kriechen / mit dem Raub / vnd den gefangen / von dem land Troy vnd schikten / in dem nam der gotter geluklich
haim ze land / vnd gabend do iren gottern groziu opfer Sich frauwet auch daz land kriechen dez grozzen sigs / vnd auch
dez grozzen gutz / daz si gewunnen heten / dauon daz land allez reich ward / Der ir nachkom lang zeit Reich warend /
Doch komend si dez doch hinnach in grozzen schaden ! hievor ist gesagt wie div erst stat Troy ward erstort von hercules
vnd Jason Alz nu div stat Troy uon grund erstort waz / und ir kung Lamedonta bosslich waz erslagen / mit so uil edeln
/ manlichen Rittern / und daz alz uil edler junkfrawen warnd gefangen / vnder den auch waz dez kungs Tohter Exiona
/ O ir weisen vnd wiczigen / diser wellt / bedenket / vnd trahtet wie gar zweifelich / sind die lauff disser wellt / vnd wie
gar notdurftig ez ist daz man sich hut vor clainen sachen / damit man den luten widerdriezz mag tun / wann ez hat ain
geleichnuss dez fiurs / wann us ainen clainen gleimlin daz in der aschen leit / mag wol ain grozz fuir werden Also mag
us ainen clainen vnwillen der lut genanander / mag wol ain grozzer schad kom / Also beschach den kung Lamedonta /
dauon daz er den kriechen urlaub gab uss seinen land / darunb verlos er den leib / und ward div stat erstort / Ez het aber
damit nit ain end / wann ez kom uil / manigfeltig groz ubel darnach / von dem div wellt bizher vnd noch in lang zeit /
hat ze reden // Der kung Lamedonta hat ainen sun der hiezz priamus / der waz zu den zeiten / ain manlicher fraidiger
Ritter / vnd zemal weiz / vnd wiczig der waz zu den zeiten nit ze Troy Wann in het sein vater gesant wider ainen seinen
veind / den het er besezzen / uf ainer vest / vnd lag dauor / mit grozzen volk / vnd mit seinen Edeln weib / diu hiezz
hecuba / bey der het er funf sun / vnd drei Tohter / der erstgeborn hiezz hector / vnd waz der sterkst / vnd fraidigsts zu
den zeiten vnder allen Rittern / von dez Ritterschaft man wirt uil horn in disem buch / Der ander hiezz Paris / der auch
hiez zu seinen zunam alexander / der waz ain guter schucz / Der dritt hiez Deyfebus / der waz fraidig vnd beschaiden /
Der vierd hiezz helenus / vnd waz wol gelert der kunst astronomia / also daz er kunftigiv ding kund sagen Der funft /
vnd der jungst hiez Troylus / ain beschaider Jungling vnd ain stoltzer Ritter / Ez schreibt der maister Virgilius / daz der
kung Priamus dannoch hat zwen sun / der ain hiez Polidor / vnd do die kriechen in wolten besiczen / do schikt er in mit
grozzen gut zu ainen kung der waz sein frund Do der sach daz ez den kung Priamus / nit wol gieng in den krieg / do
hiez er den knaben / uon dez gutz wegen totten / Der ander hiez Gandes uon dem die Poeten uil mar schreibind / Div
erst tohter hiezz cleusa / da mainent die Poeten / daz siv war Eneas weib / Div ander hiezz Cassandra / vnd waz gelert in
aller kunst / Div dritt hiez Polisena / div schonst aller weib / div waz Junkfraw / Ez hat auch der kung Priamus dreizzig
sun / bi andern frawen / die all wernd / fraidig / vnd manlich Ritter / Der erst hiezz Odinal / der ander anthoni / der
dritt Estron / der vierd Deluris / Quint{1} Sintilenus Sextus Qutilenus Septimus Modemus Ottanus Cassilalas Nonus /
Deriadoron / Decimus Dorastarus / xi . Pittagoras . xij . Cicinaloth xiij . heliastas / xiiij . Menelaus . xv . Ysidorus /
Referenzkorpus Frühneuhochdeutsch 1.0.1 (https://linguistics.rub.de/ref/) 9
F131: Das Buch von Troja von Hans Mair Modernisierter Lesetext
xvj . Corras . xvij . Calidomas xviij . Emargaras . xviiij . Madion . xx . Sardus xxj . Margariton xxij . achilles / xxiij
amphimachus . xxiiij . Primus xxv . Mathan xvj . armadian xvij . Dilets xxviij . Codelaus xxviiij . Dulgas / xxx . Cador
uon der Insul // do der kung Priamus mit seinen weib / vnd seinen kind / lag vor der vest / do komend im div laidigen
mar / wie im die kriechen / seinen vater / vnd allez sein volk heten erslagan / vnd die stat erstort / vnd vil der jungen
frawen / vnd junkfrawen / vnd auch sein swester Exionan warnd gefurt in daz ellend / dez ersrak der kung inneclich / vnd
zoch ze stund uon der vest / hin zu Troy / vnd do er die stat sach also zerfurt / do vertraib er uil tag / mit grozzen laid
/ zu den lesten nam er im ainen guten mut / vnd gedaht im daz er die stat wolt widerbuwen vnd wolt si alz groz / vnd
alz vest machen / daz er kain forht wolt haben daz im div stat wurd ab gewunnen / vnd hiez daz gemur Rumen da div alt
stat waz vnd hub an ain groz menhtig stat / in den namen dez gocz Neptuni / vnd hiez si aber Troy / Div stat het an dem
vmbgang drei tagwaid lang / Man schreibt auch / daz vor / noch nach nie kain grozer stat ward gemaht / die mur vmb
die stat waz zwai hundert dum elen hoch / alz mit gefierten marmelstain / mit mangerlay farb geziert / vnd mit hochen
Turen / die nit verr stunden vonanander / Disiv stat het sex namlichiv tor / daz ain hiez Dardanides daz ander Timbrea /
daz dritt helias / daz vierd Cothas / daz funft Troyana daz sehst / anthenorides / div tor warend mit festen hochen turen
behut Ez waz auch div Mur vmbgeben / mit ainen tieffen graben / der waz ze
F131-03r,16 mal weit / In der stat warnd / on zal uil schoner Balast / da die hern / vnd die burger inn wontend /
Man schreibt auch / daz kain hus war ze Troy / daz zu den allerminsten hat . lx elen an der hoch alz mit marmelstain
gemaht / vnd mit schone gemeld geziert / Div stat waz alliu schon gepflester / vnd durch all gassen / Ran ain bach / der
die stat suber hielt uor allen vnflat / Ez warend in der stat die besten maister uon allen werk / die man finden moht in
aller der welt Da mitten durch die stat ran ain wazzer hiez Xantus / vnd tailt die stat in zwen tail / daran lagend Mulin on
zal Ez hiez der kung uon allen seinen land daz volk ziehen / in die stat / also ward Troy fol folks Daz volk in der stat lebt
nach allen wollust / Ez ward zu den ersten ze Troy erfunden schachzabel / Vnd bretspil / vnd uil ander spil / der man vor
nit hat . hie hebt an daz funft buch vnd sagt wie der kung Priamus hub an ze buen die grozzen Troy DEr kung Priamus
hiez im selber machen ainen Balast / bi den wazzer uf ainer hoch / zemal grozz vnd kostlich / vnd hiez den hylion vnd
waz gemachet maisterlich / vnd geziert uber all mass / der Balast lag uf ainen berg / der waz ab gesliffen gen dem wazzer
die Mur waz funf hundert schuch hoch on die turen / die warnd alz hoch / daz si die wolken offt bedaktend / der Balast
waz innan geziert / mit Camern vnd selen / alz zierlich vnd kostlich daz dauon niemand geschreiben kan . Alz nu der
kung Priamus die stat Troy het nach seinen willen volbraht vnd daz div stat waz mit ainen grozzen volk erfullt / vnd mit
mangen / manlichen zierlich Ritter / vnd darzu mit grozzen Reichtum / Do hat er ainen festen mut wider die kriechen
/ die in so grozzen schaden / vnd schand hetend getaun / vnd besant ains tags allez sein volk / Da warnd auch sein sun
all / on hector der waz in dem land Panonia / uon seins vaters haizzen wegen / wann daz land gehort zu Troy Do sazz der
kung / mit seiner gezierd in dem kunglichen sal / vnd hiezz ruffen ain still / vnd sprach zu in also . O Ir lieben getriuen /
Ir sind mir gesellen meins laids / wan ez iuch auch an trifft / Ir wizzent wol / wie gar fraufelich / ven bosslich / vmb clain
schuld / die uon kriechen / mit so grozzen ubermut / vnd in grozzer hoffart komend in vnser land / vnd mir da haund
meinen vater / vnd iu iur vetter vnd ander frund bosslich erslagen / vnd mir mein swester Exionan div uon ainen alz edelin
stamm geborn ist / haund gefurt in daz ellend / vnd daz si der / der si da helt / hat alz sein zuweib / mir vnd allen den
meinen ze schaden / Si haund iu auch iur Muter vnd swester gefurt da si ewiclichen mussend aigen sein / vnd haund vns
die stat erstort / die vnser vordern lang ze mit guten gemach haund besezzen / vnd haund die vnser beraubt dez gucz daz
si lang haund behalten / Nu war daz gereht / vnd billich daz man mit der gotter hilff / daz wir mit gemainen rat bedehten
/ wie daz wir vns an in rachend der hoffart / Vnd dez grozzen vnrehtz daz si vns getaun haund Ir sahend vnd wizzent wol /
daz wir ain grozz mahtig fest stat haund / so sei wir auch wol bewart mit grozzen / manlichen / Ritterlichen volk / Darzu
hab wir uber all mauss genug allez dez man bedarff / ze essen vnd ze trinken / So hab wir auch / uon vil mahtigen kungen
/ grozz hilff / und Rat / Darzu hab wir Siber vnd gold alz uil alz wir bedurffend / Darunb dunkt mich / daz vns div zeit
nu fuglich sei / daz wir wider vnser veind / die vns alz groz laid getaun haund / daz swert sullend werlich nem in die hand
/ also daz wir vns Ritterlich vnd manlich erzaigend in ze schaden darzu sull wir all willig sein / wann ez vns allgemain
an trifft / Aber alz ir all wol wizzend / daz aller krieg vnd streit zweifelich ist / darunb war gut / daz wir sein mohten /
uberhaben sein / aber daz grozz vnreht daz vns beschachen ist / vnd der grozz schad / vnd smahait / daz enzundet mir all
mein gemut / Vnd so ich gedenk / Wie mein swester Exiona gehalten wirt / in den ellend / uon ainen fromden mann /
Darunb bitt ich iv alsamd gemainlich / daz ez iv geuallen sei / daz wir ee daz wir den krieg mit den kriechen an hebent / si
manend vnd Ratend daz si mir mein swester Exionan / wellend wider anttwurten / vnd daz wir furbaz dann clain clag mer
uon in habend / vnd daz wir furbaz / die schand vnd laster lassend / mit verdakten augen beleiben / vnd dez nimmer mer
gedenkend Also tet der kung ain end seiner red / // All die da stunden lobten all dez kungs Rat / Do daz der kung uon in
vernam / Da bat er den erbern weisen / wiczigen man Anthenor / Daz er der sach ain getriuer bot war gen kriechen vnd
im die arbait uon seiner bat wegen nem / daz gelobt im Anthenor allez williclich ze tun . Do hiez im der kung ze stund
beraiten ain schiff / mit allen dem dez er bedorfft / darein sazz er mit seinen dienern / vnd hiez uf ziechen die Segel / vnd
fur alz lang mit guten wind / biz daz er kom zu der stat Thesalia / da der kung Peleus gesunder inn waz . vnd er fur in
kom / do enpfieng er in dez ersten frolich / und fraugt / in waz sein gewerb war / Do sprach Anthenor / Ich bin gesant
uon dem kung Priamus uon Troy zu ju / vnd haizzt ju da sagen / Daz er main / ez sei iv nit vergezzen / daz groz frafel
vnreht / Daz ir im getaun haund / wann ir on grozz vrsach seinen vater komend in sein land / vnd in bosslich erslugend
Referenzkorpus Frühneuhochdeutsch 1.0.1 (https://linguistics.rub.de/ref/) 10
F131: Das Buch von Troja von Hans Mair Modernisierter Lesetext
/ vnd erstorten im sein stat / vnd erslugend im alz sein volk / die doch die gotter haten lauzzen leben / vnd haund im
uil edler frawen in daz ellend gefurd / Vnder den auch waz sein swester Exiona / Nu seit ir ain alz wolbeschaider kung /
darunb haizzt iuch der kung Priamus bitten / vnd manen / daz dauon furbaz damit kunftig schaden gestillt werdend /
und daz im sein swester Exiona wider werd / vnd aller schad ab sei / der im sei beschachen // Do der kung Peleus / die
red vernam / er ward uor zorn enzunt / vnd anttwurt mit hofertigen worten / vnd hiez den boten ze stund uon seinen
augen gaun / vnd daz er kain stund lenger belib / er hiezz in bosslich totten / Do daz Anthenor vernam / er schied on
vrlaub uon dem kung vnd sazz / in daz schiff / vnd schifft / uon dem gestat / uf daz hoch Mer / vnd fur tag und naht / biz
daz er kom gesunder / in die stat Salemina / Do sazz der kung Thelamon / zu dem gieng Anthenor / vnd do in der kung
an sach / do enpfieng er in / nit mit ainen frolichen angesiht wann er uon Exiona wegen / ainen steten hazz het wider die
uon Troy zu den lesten fraugt er Anthenor / waz sein gewerb war / Der sprach ich bin ain bot Priamus / dez kungs uon
Troy / Der haizzt deiner Edelkait sagen / Daz du im sein swester Exionan / die du haltest / in deinen hof / anders dann
billich si wider gebist / wann ez iv nit vast erlich ist / daz ir ains solhen kungs swester div so uon hochen Adel ist / sullt
haben fur ivr zuweib / vnd daz billich war / daz siv uon ainen der alz edel war alz ir / oder halt uon grozzerm adel / solt
mit elichen sachen werden gehandelt / Ist daz ir im die wider gebend / so mag er si leiht nach seinen eren / geben ainen
mann // Do der kung Thelamon die red vernam ze stund ward er erzurnet / vnd sprach mit spotlichen worten frund wer
du bist / mich wundert ser uf deinen kung / daz er alz / leihtmutig ist / wann ich im / noch er mir kainer fruntschaft
sind gebunden / Darunb wil ich kain sein bet erhorn / Ez waiz auch dein herr wol Daz ich mit andern kung uon kriechen
fur wider seinen vater Lamedonta / vmb daz vnreht / daz er den vnssern het getaun / Do waz ich mit meiner manhait /
vnd mit grozzen vergiezzen mein blucz der erst in die stat ze Troy waz / Do ward mir geben Exiona / daz ich mit ir het
allen meinen willen / daz haun ich nit fur ain clain gaub / wann si uber all mauss schon ist / vnd an aller tugend volkom
Darunb sag deinen kung / well er sein swester wider haben / so muss er si gewinnen mit dem swert / Du dunkst mich
auch zemal ain tor sein / daz du dich der botschaft / haust an genom / dauon schaid bald uon diser stat / tust u dez nit
so wizz sicherlich daz du wol maht vallen in den tod / Do daz Anthenor erhort / ze stund schied er uon den land vnd
fur alz lang biz er kom in die stat Achaian / Do vand er den kung Castor / vnd seinen bruder Pellux / uon den ich vor
haun gesagt / vnd do stund Anthenor uon dem schiff / vnd sagt in / dez kungs Priamus botschafft / daz man im wider
geb sein swester / Do anttwurt im der kung Castor / mit erzurnoten mut / vnd sprach Frund wer du bist wir gelaubent /
noch mainent nit / daz wir ihtz getaun haben / wider deinen hern / wann der kung Lamedonta sein vater maht im selber
daz ubel / wann er unversinnelich / grozzen widerdriess / tet ettlichen vnsern grosten hern uon kriechen / Darumb hab
wir sein veintschafft lieber dann sein fruntschaft / wann wir uon der fordern sach wegen / wider in vnd die seinen allzeit
wellend veintschaft haben / Ich gelaub auch / daz dich dein herr nit vast lieb hab / der dich in solher botschafft hat gesant
/ du erzaigst auch wol daz dir dein leben / nit lieb ist daz du vmb solich sach / bist kom in dicz land / Du solt dich auch
kain stund / lauzzen heben / in disen land / oder du wirst ze stund getott / Do Anthenor disiv wort vernam / do schied
er on vrlaub uon in / in sein schiff / vnd hiez uf ziehen die Anker / vnd schifft do hin zu der stat Pilon / do der hertzog
Nestor waz gesessen / Zu den gieng Anthenor / vnd sagt dem daz er war ain bot / dez kungs Priamus / vnd sagt im sein
botschafft / alz er si vor het gesagt / dem kung Castor vnd Pellux Do nv // Nestor Anthenors red vernam do ward er aller
vor zorn enzunt daz er gel ward / an der farb / und anttwurt im hoferticlich vnd sprach / Du boser kneht / wie bist u ie
alz durstig gewesen / daz du mit solhen worten soltist fur mein augen kom / vnd daz mich nit widerzug / mein adel ich
hiez dir die zungen / us dem hals Reissen / div soll ich red hat getaun / vnd het dich auch zu schanden deinen kung an
ainen pferd haizzen binden / vnd dich durch die strass ziechen Anthenor ersrack diser red / vnd forht den wutrich Nestor
/ vnd schied uon im ze stund / vnd kom in sein schiff / vnd hiez uf ziehen die Segel vnd fur uon dem land in daz Mer /
do kom ain veintlicher Nebel / vnd bedakt mit ainer finstriu den luft / da wurden die wind vast waen / vnd uon doyner
F131-03r,17 slegen ain grozz krachen / Do ward der regen giezzen / mit den donern / vnd mit feintlichen bliczen /
dauon wurden uf den Mer grozz vnd / also daz daz Schiff fur / ieczo hin / ieczo her / vnd daz Anthenor / vnd die seinen
/ sich dez lebens hatend verwegen / vnd do si in den Angsten warend / da ward / den gottern / uon in vil grozzer opfer
gehaizzen Also warend si drei tag in der arbait An den vierden tag / gelag der wind / vnd ward daz Mer senft / vnd do si
also kom warend von den sorgen / do wurdend si frolich / vnd komend do gesund / in daz land ze Troy / Alzbald si do
uss den Schiffen traten / do giengend si in der gotter tempel / vnd vollaistend da ir gelubt Vnd darnach gieng Anthenor
mit den seinen / uf dez kungs balast / Do nu Priamus sass mit seinen dienern vnd den hern uon dem land / Do sagt im
Anthenor / Allez daz im uon den kriechen waz geanttwurt von ieglichen besunder / Do der kung daz vernam , do ward
er uon laid inneclich erwegt / daz sein bot von den kriechen / alz ubermuticlich / waz enpfangen / vnd hat furbaz kainen
trost mer nach seiner swester . Daz sehst buch sagt wie daz der kung penamus schikt seinen sun Pariden mit volk gen
krichen daz er in schaden tet DO nv der kung Priamus sicherlich hort uon Anthenor / daz im die kriechen ye woltend
hazz tragen / vnd daz si wider in vnd die seinen sich also heten erzaigt vnd daz ir gemut nit moht erwaicht werden daz im
sein swester wider wurd / do gedaht er in seinen mut / wie daz er ain grozz volk mit uil schiffen / den kriechen ze schaden
in ir land schikt Aber sag an du kung Priame / waz dich betrug / daz du deinen geruten mut / nit mohtist ziehen / daz du
hetist gemach gehebt / vnd daz du dich nit zugt uon den bosen gedenken / vnd daz du nit kundist verdruken / daz vnreht
/ daz dir uor / uil Jarn waz beschachen / Du haust nit an gesachen alz der weiz man spriht / der sicher vnd wol stat / der
sol sich nit weigen / wann wer siczt uf ainer Ebniu / der mag nit vallen / du woltist dich aber lauzzen uf ainen zweifel /
Referenzkorpus Frühneuhochdeutsch 1.0.1 (https://linguistics.rub.de/ref/) 11
F131: Das Buch von Troja von Hans Mair Modernisierter Lesetext
vnd daz du den Luten / dich gebist zu ainer sach daz man lang zeit must von dir sagen wann ez den luten lustlich ist ze
horn / so man von solhen sach sagt . wie der kung penamus besant all sein fursten vnd hern vnd het iren rat Der kung
Priamus besant all fursten vnd hern dez Lands / vnd auch daz volk der stat ze Troy / in den Balast Ylion / Vnd sprach
zu in also / Saht alz uon meinen vnd jurm Rat Anthenor gesant ist gen kriechen / daz er wider fordert / mein swester
Exionam / daz der hazz den wir wider si haund / vnd daz wir krieg / vnd streit vermeident furbaz hin / der ist kom alz
ir wol wizzent / vnd wie man im hat alz uppiclich geanttwurt / vnd haund nit bedaht / den grozzen schaden den si vns
getaun haund vnd mainend vns noch grozzer schaden ze tun / daz si doch mit den worten erkanten / daz si vns vnreht
/ heten getaun Nu gelaub ich / wir siend mit der hilff der gotter mahtiger dann si / so hab wir ain vest / vnd wolbehut
stat / ob halt / der mertail der wellt / wider vns war / Wir habend auch mangen fraidigen vnd manlichen Ritter / ze Ross
vnd ze fuss / die zu fehten wolgelert sind / Wir habent auch / aller kost genug / also daz vns nihcz gebriht zu dem krieg /
Darumb duht mich gut / ob ez ju gefiel / daz wir wider vnser veind / vnser kraft ubtind / vnd daz wir vnser volk / ettwa
schikten / zu schaden in ir land / vnd daz wir si also vnwizzend uberzugend damit wir in grozzen schaden mugend tun /
ee daz si sich zu weir mohtend setzen Nu ist disiv sach also gestalt / daz jur ieglicher leib / vnd leben wagen sol / ob wir
vnser schaden / ettwaz mohtend werden ergetzt / vnd sol auch nit ersreken / daz si ettwenn vnsern vordern / haund an
gesigt / wann ez ist nit Niv ob der der ist ob gelegen / hinnach vnder leit . All die do stunden / geuiel dez kungs Rat wol
/ vnd erzaigten sich in allen sachen / willig sein dem kung / dez ward der kung Priamus fro / vnd stund im do sein sin .
vnd mut wie er sich an den kriechen moht errechen / vnd gab in do allen fruntlichen urlaub / vnd belaib er vnd sein sun
/ in dem Balast do waz auch hector / wann er waz kom / uon den land Panonia / vnd do rett der kung mit in allen / aber
ee er die red an hub / do begozz er die waung mit zehern vnd sprach : IR lieben sun / gedenkt ir nimmer in jurm sinn
jur fordern tod die fanknuss Exione / die da vnerlich wirt gehalten / bei jurn lebendigen tagen / vnd ir doch alz mehtig
sind Ez war doch wol vnd reht / daz ir iuch solten ze mut setzen / wie daz ir jur forder rachend vnd wolt ir ez nit durch
iren willen tun / so solt ir ez doch uon meinen wegen tun / wann ich dauon so grozz leiden taglichen trag / Daz ir mir
doch von Naturlicher triu wegen / billich sullend helffen tragen / wann ich iv uon jungend uf haun erzogen / biz daz ir all
ze mannen worden sind . Vnd kert sich do gen dem hector / vnd sprach Vnd du allerliebster sun hector / wann du bist
der erstgeborn / vnder deinen brudern / so tu daz ich dich haizz / vnd biz gehorsam meinen gebot / du solt allain sein
ain furst / vnd ain laiter diser sach / vnd all dein bruder / vnd auch alz vnser volk sol dir vndertenig sein Ich waizz daz
du mit deiner kraft die hofertige / vnd die ubermutigen kanst druken So wil ich mich nu furbaz hin diser sach nihcz an
nemen / vnd wil dir die burdiu legen uf deinen ruggen / wan du mit deinen leib / uil arbait maht erleiden / daz ich nit
getun mag / uon blodiclait meiner natur wann ich kom bin in daz alter . Also tet der kung ain end seiner red . wie der
manlich hector gab ainen rat seinen vater den kung penamus DEz vaters rat anttwurt hector vnd sprach / Lieber herr der
kung vnd vater / Ez ist nit menschlich / vnd ist wider menschlich natur der nit gedenkt sich ze rechen / gen dem der im
laid hat getaun / vnd ist daz wir / alz wir geborn sind uon grozzen adel / vnd den grozz schand / ist beschachen / wann
darnach vnd die lut geborn sind / darnach ist ir schand grozz oder clain / sind begernd vns / an vnsern veinden ze rechen
so sei wir uon natur / nit boser dann ander lut / wann man sicht / daz daz ain vnuer
F131-03r,18 nunftig tier daz tut Lieber vater nv ist kainer vnder jurn sunen / der alz billich sull begern / rechen
den tod seiner fordern alz ich / wann ich der erst bin an der geburt / darunb sol ich auch der erst sein / der vnser veind
sol innan bringen / daz mir ir tod laid ist / vnd daz ich ir noch mit meiner hand alz uil / wil erslachen daz die kriechen
meiner manlichen Ritterschafft mussend enpfinden // Doch beschaider kung / ich wil iuch bitten / daz ir ju solt setzen
in juren sin / daz ir weislich vnd wiczlich / in disen sachen wellend bedenken / den anuank / daz mitel vnd daz end / Ez
ist nit ain weiser Rat / der in seiner sach Niur bedenkt / den anuang / vnd nit bedenkt daz end / waz hilfft daz ainen /
der leiht an dem anuang wol tut / vnd daz ez leiht an dem end ubel gat / so war uil wager er hat vor dauon gelauzzen Daz
ist ain guter anuang / da daz end gut wirt / // disiv wort lieber herr haun ich darunb gesprochen / daz jur grozziu begird
/ iuch nit verweiz / wann solich krieg vnd streit / vast zweifelich sind / ob ez ubel / oder wol gang // Ir wizzend auch wol
lieber herr / daz div zwai tail diser wellt / sind den kriechen vndertenig / vnd daz si souil guter manlicher Ritter haund /
die zemal gut sind zu fehten / vnd daz si zemal grozz gut haund / Ez ist div maht dez trittails dez Ertreichs daz da haizzt
Asia daz jur ist / nit alz grozz / alz ir maht ist / wie daz sei daz in asia vil Lut sind / si sind aber ze fehten all nit manlich
Ez ist auch on zweifel war / ist daz wir vns vnuersinniclich wellend wider die di mahtiger sind dann wir / werffen in ainen
krieg / daz wir dann kaum / kom mugend zu ainen guten end raichen / Vnser sach div ietz in alz guter Ruo vnd gemach
ist / warunb beger wir die ze verkeren Sicherlich ez ist Exiona nit mit ainen also grozzen lon zu erlosen / daz durch der
willen / daz die gotter nit en wellen / leiht der mertail oder wir all / mugend werden erslagen / Mit verdakten worten /
dunkt mich sei ez nit vnzimlich daz wir Exiona vngeluk verdrukend / div alz uil jar und alz lang zeit ist darinn gewesen
/ vnd die der tod moht in kurtzen tagen ertotten vnd daz vns allen war ain ewigiv Ruo / // Lieber vater ez sol jur gnad
nit gelauben / daz ich dise red tu / von forht wegen / oder uon blodikait meins hertzen Ich furht nit anders dann kunftig
vngeluk / vnd daz daz zepter jur kron / mit vngeluk sich nit verker / also swaig der beschaiden vnd der manlich Ritter
hector . dicz ist der rat den der ander sun Paris gab seinen vater Paris der ander sun dez kungs / der het wol vernamen /
div wort hectoris / der stund uf vnd sprach also hor lieber kung vnd vater / Ez bedarff vnser kainer nit furhten / daz wir
ainen krieg an hebend / wider vnser veind / Wir sind doch alz stark / alz mahtig / vnd alz reich / so halb wir ain alz gut
stat / alz ir ainiv in der wellt ist Darumb bedarff niemand gedenken / daz er vns kainen schaden bringen mug / Lieber
Referenzkorpus Frühneuhochdeutsch 1.0.1 (https://linguistics.rub.de/ref/) 12
F131: Das Buch von Troja von Hans Mair Modernisierter Lesetext
herr tund frolich daz ir gesprochen haund / vnd schikend jur volk / daz si beschedgind die kriechen die vns vnser volk /
mit grozzen vnreht haund erslagen / vnd beraubt / Ich bitt auch lieber herr daz ir mich haizzent / varn / mit in wann
ich wol waizz / daz die gotter wellent daz ich den kriechen grozzen schaden / vnd schand tu / vnd daz ich der hochsten
frawen ain / wirt gefangen bringen in jur land / Mit der ir leiht / mugt wider gwinnen jur swester Exionan / Vnd ist daz
ir mich fraugt / wie ich daz wizz / dez gib ich iv ain zaichen / daz ich uon den gottern haun vernom // Ez sind nit uil tag
/ daz ich waz uon jurm gebot / in der Innern India / do div sunn iren lauff / het in dem zaichen Cancer / Da Rait ich an
ainen freitag durch iagen uf ainen wald / mit uil iegern / vnd do kom ich fru in den wald vnd do die ieger Lang in dem
wald / mit uil arbaiten suhten / do funde wir nichz daz vns war ze iagen / Do nv div sunn kom uber mittentag vnd sich
nachet zu der versper / da kom uon geluk ain hirss / fur mich / in der vinstriu dez walds / den maint ich ze vachen / vnd
eilt im nach / aber der hirss uon seinen snellen lauf / kom mir alz weit vor / daz ich in nu nit mer moht gesahen wann er
kom in die vinstriu dez walds der do hiez Yla / vnd hat / im allain nach geeilt / wann all mein gesellen het ich verlorn /
Nuo waz ich alz mud worden uon der arbait / daz ich liez uon dem hirss / wann mein Ross wazz allez / waiz uor swaizz
waz solt ich furbaz tun / ich stund ab / vnd band daz Ross an ainen baumen / Darnach legt ich mich uf daz gras / an den
schaten vnder ainen baumen vnd tet uon mir / daz swert / vnd den bogen / vnd nam den kocher vnder daz haupt / Zu
stund kom mir ain susser slauff / vnd slieff alz senft / daz mich duht ich het all mein tag nie vor geslauffen do kom fur
mich in dem slauff Mercurius der got / vnd furt mit im drei gottin / Venus / Pallam / vnd Junonen vnd sprach zu mir /
Ich haun / die drei gottin fur dich braht / Ez ist vnder in ain krieg erhabt / vnd dz haund si gelauzzen an dein vrtail / Die
drei gottin saussend in ainer wirtschafft / do ward fur si geworffen ain apfel der waz uon kostlichen sachen berait / da waz
mit kriechischen bustaben an geschriben / daz div schonst vnder in / solt den apfel haben Nuo maint ir yeglichiu / daz si
sei div schonst / vnd daz ir der apfel sull werden / daz sind si gangen hinder dich / welchiv du haist die schonsten / diu
sol den apfel haben / So gehaizzt dir ir ieglichiu grozz gaub / wann du daz uss gesprihst Ist daz du die gottin Junonen
haist die schonsten so maht si dich den gwaltigesten / vnder allen hern Ist aber daz du der gottin Pallas sprihst der schon
/ so maht si dich ainen maister aller menschlichen kunst Ist aber daz du Venus der schon sprihst / so wizz daz du zu
deinen lon die aller
F131-03r,19 schonsten / vnd machtigesten frawen / div ze kriechen in dem land ist / wirst bringen in dicz land
// So ich nu dis gelubt / vnd dis gaub / uon Mercurio vernam Ich anttwurt im also / daz ich daruber kain urtail sprach
/ ez war dann daz sich die Gottin all drei bloss uor meinen augen lauzzend sachen / also daz ich si uon ainen lid zu dem
andern mug merken / so mag ich dann ain reht urtail geben / Do sprach der got Mercurius : daz sol sein / Also legten
die gottin / diu claider uon in / vnd do ich si also bloss uor mir sach / vnd eben war nam / der gestalt irs leibs / do duht
mich daz Venus war div allerschonst vnd ich sprach daz siv billich war / fraw diss Apfels / // dez ward Venus zemal erfraut
/ vnd sprach haimlich zu mir Paris / waz dir Mercurius / hat verhaizzen uon mir / dez solt du sicher sein / Also schiedend
si uon mir / ze stund erwaht ich uon dem slauff / // lieber herr vnd vater / gelaubs tu daz der gotter gelubd nihtz sei
/ Sicherlich ich waizz / vnd wen dez nit / Ist daz ir mich schikt gen kriechen / daz ich dannan bring / ain edel mahtig
frawe/- / nach dem gehaizz der gottin Darumb lieber vater ist daz du mich schikst so wizz daz dir dein hertz erfrawt wirt /
also tet er siner red ain end deyphebus der dritt sun gab dise rat DARnach stund uf der dritt sun Deyphebus / dem maht
man ain still zu seiner red / Er sprach also / Allerliester kung / war daz daz ainer der ain sach mut hat ze getun / solt fur
bedenken all kunftig schaden die im dauon ze leiden warend / so war muglich / daz sich nimmer kain man / vnderwund
kainer manlichen sach / // Wann war daz der buman / all zeit bedaht / wie uil im die fogel / dez saumen nemend / den er
wurft in die erd / er gesauet leiht nimmer korn / Darunb lieber vater / haizzend die Schiff beraiten / mit den ir jur volk
schikend gen kriechen / wann meins bruders Paris Rat mag niemand widersprechen Ist daz er wirt nach der gotter gehaizz
/ ain Edel frawen uon kriechen bringen in jur land / so mugt ir leiht mit derselben wider haben jur swester Exonian / von
der wegen / Jr vnd all die jurn sind kom / in grozz scham vnd schand / vnd habend auch die lut in allen landen uon vns
ze reden helenus der vierd sun gab disen rat hElenus der vierd sun dez kungs darnach vnd deyphebus ain end tet seiner
red / stund uf vnd sprach also / Machtiger kung vnd vnd vater / durch die er der gotter / so laund die grozze begird die
ir haund wider jur veind iv / nit betriegen Jr wizzend wol daz ich mit der hilff der gotter genzlich gelert bin in der kunst
/ mit der man kunftig sach waizz / ze sagen daz jur weisshait wol waizz / uon vil sachen / die ich ju vor gesagt han / Ez
waizz auch jur gnad wol / daz ich iv nie kain kunftig sach gesagt haun div nit war sei worden / darumb lieber herr / tund
alz wol / daz Paris nit var gen kriechen / wann wizzent sicherlich / ist daz Paris vert gen kriechen also / daz er in schaden
tut / oder daz er ain / der Edeln vnd machtigen frawen bringt her in jur land / daz dann disiv mahtigiv stat Troy / von
grund uf erstort wirt / uon den kriechen / vnd daz wir all jur sun / die uon ju kom sind / vnd auch der mertail jur burger
werdend geben in den tod Darumb rat ich iv lieber herr / daz ir jurn sin dauon ziehend / dauon ir grozz / laid / schaden /
vnd arbait / mugend haben / wann daz ist iv allez sicher / Ist daz daz Paris vert gen kriechen / darnach sass er truriger an
sein stat Troilus ir sun gab disen rat seinen vater DO der weiz vnd witzig helenus / disiv wort also het getaun / do ward
aller der / die da stunden mut zweifelich / vnd wurden dez ser ersrekt dauon ward uon in allen ain still daz niemand nihtz
sprach / zu denselben worten sprach Troylus der jungst sun dez kungs / do er sach daz der kung / vnd all die da stunden
/ also uon helenus red betrubt warend / O / ir edeln / vnd ir manlichen / warumb sind ir betrubt / uon der red ains
klainen priesters Ez ist ain aygenschaft / der priester / daz si in sullend furhten / vnd nit sind gefug zu streiten / Von dez
wegen begernd si nit dann wolleben / vnd daz si mit essen / vnd trinken / vertreibend / ir zeit / Ez sol auch kain weiser
Referenzkorpus Frühneuhochdeutsch 1.0.1 (https://linguistics.rub.de/ref/) 13
F131: Das Buch von Troja von Hans Mair Modernisierter Lesetext
wicziger man / gelauben / daz iemand kunftigiv ding mug sagen / wann daz ist Niur in den gewalt der gotter / Ez sol
helenus der im also furht / varn in die tempel der gotter / daz er in da dien / vnd lauzz vns ander die da uor rehter scham
begernt / ze Rechen die schand / div iu beschachen ist / O du edler kung vnd vater / warunb bist u betrubt uf helenus
wort / haizz div scheff beraiten vnd allez daz volk / dez man darzu bedarff / wann wir furbaz / solich schand vnd laster /
nit leiden sullend / die vns die kriechen getaun haind / on erzaigen vnser maht gen in / also swaig der manlich Troylus /
dez wort vnd manhait lobten all die da stundend / do waz ain end der sprauch / darnach gieng der kung mit seinen sunen
ze tisch DO daz mal ain end nam / vnd der kung mit seinen sunen / sazz in den sal / vnd waz inneclich girig ze vollfuren
/ seinen mut / do hiezz er sein sun Pariden / vnd deyphebun / fur sich kom / vnd hiezz si / daz si ze stund furend / in
daz land Panonia / vnd da nement / die allerbesten / vnd manlichsten Ritter / die si / funden / daz die mit in furend /
gen kriechen / vnd dezselben tags Ritend si uf die vart / // darnach an dem andern tag hiez der kung Priamus / alz sein
volk uon der stat kom zu ainer sprauch / vnd do si komend / do sprach er zu in also / O ir lieben vnd ir getriuen burger
/ Ez ist ju / vnd mir gnug offenbar / wievil wir / schanden / schaden / vnd smahait / uon den kriechen haund geliten /
von der sach wegen auch / alliv land haund ze reden So mag ich auch kain Ru haben / uon dez wegen daz mein swester
Exiona / also gehandelt wirt / // Nu wizzt ir wol / daz ich darunb / den weisen man anthenor / sant gen kriechen / der
ist komen mit solher anttwurt / alz ir wol wizzt / Ez ist aber sicher / ain war wort daz man ubel mit ubel muss vertreiben
/ darumb haun ich gedaht / meinen sun Paridem schiken mit grozzen volk / gen kriechen in daz land / daz er in da nach
seiner vermugend grozzen schaden tu / vnd ob er mug daz er ain Edel mahtig frawen . bring in dicz land / ob wir mit
derselben losen mohten / mein swester Exionam / Daz wil ich doch nit tun / dann mit jur aller rat / // wie daz ist daz die
sach inneclich / mich an trefft / o trifft ez juch all gemainlich an waz dann / die gemaind an trifft / daz sol auch mit der
gemaind Rat / volbraht werden Also tet der kung seiner red an end / da swigend all die da stundend . Sag an du maister
humere / wann maht du achillen ymmer alz vast mit lob in deinen buchern erhochen waz sach hat dich darzu gezogen /
daz du sein frumekait alz uast haust erhoht Zu vordrust / Daz du von im schreibst / daz er zwen hector hab erslagen /
daz ist hector / vnd der fraidig Troylus / Sicher hat dich darzu nit gezwunge / div naturlich lieb der kriechen uon den
du geborn bist / so hatist u nit ain waur vrsach / mer du schribist ez uon Neid wegen / den du haust zu den uon Troy /
Erslug nit Achill / den fraidigen hector / dem an manhait niemand moht geleichen / vnd nimmer wirt falschlich / vnd
mortlich ze tod / wann er da ainen kung / den er gefangen hat / wolt furen uss dem streit / vnd hat geworffen / zu
F131-03r,20 Rugg seinen schilt Vnd hat hector gewisset achilles bosshait / so hat er sich manlich gegen im vmb
kert / do stach er in vnwissent ze tod mit seinen spiess / Also hat er mit seinen manhait auch nit erslagen Troylum
/ wann er sich dez nit schamt / do Troylus waz kraftlos worden / uon den zway tusend Mirmidonen / do slug er den
werlosen Ritter / mortlich ze tod / wann er in vand on all maht / Dauon erslug er in / nit alz ainen lebendigen man / mer
alz ainen toten Sag an furbaz / ist achill nit wirdig ze loben von dem du schreibst daz er geborn sei uon hochem adel /
Der ains edel kungs sun / vnd ainen alz manlich frunnen / fraidigen Ritter / der uon nit gefangen noch vberwunden waz
/ daz er den so gar on all scham / band / an seines Ross zagel / vnd in selb daran slaifft / Ich mag daz sicher sprechen hat
er adelich Natur / vnd manlich tugend / an gesehen / so war er billich alz barmhertzig gewesen / daz er alz schantlichiv
ding nimmer hat vollbraht / Er moht sich aber darzu nit geziehen / daz im uon Natur waz angeborn / Vnd do er dez edln
kungs sun leichnam / also on scham zoch / daz kom fur Troylus pruder / Paris / Polidaman vnd Enean / do ward ain
grozziu clag uon allen folk / Da tetend die uon Troy allen iren fliezz / daz si den toten leichnam wider mohten gehaben /
daz moht nit gesein / wann in die kriechen kreftliclich da widerstunden / Da ward der kung Menon / uon Troyliz tod /
veber all mauss betrubt / vnd rant achillen manlichen an / vnd sprach zu im / O du boser verreter / wie maht du ymmer
alz uil bosshait vnd hertikait gehaben / daz du alz gar ainen Edel / manlich fraidigen Ritter / vnd ains edeln kungs sun /
getorstist binden / deinen Ross an den zagel / vnd in ziechen / alz ainen bosen / ubeltetigen man / Sicherlich / daz sol
Furbaz nit Beleiben on grozzev schaden deins leibs vnd hurt do manlich mit seinen Ross an in / vnd stach im ain grozz
wunden mit seinen spiezz in die prust / also daz achilles komm belaib uf den Ross / vnd alzbald kom er mit erzuktem
swert / vnd slug in alz krefticlich / mit seiner Ritterlichen hand / daz er halbtoter fiel uon den Ross / Damit namend
die uon Troy / den toten leichnam Troili / vnd brahten in uss dem streit / doch mit grozzer arbait / do namend die uon
Mirmidon achillen / vnd hulffend im uf daz Ross / vnd uber ain clain weil / do er die kraft wider gewan / do zoch er
aber in den streit Vnd kom mit grozzen zorn / an den kung Menon / da widersaczt sich manlich der kung Menon / da
ward vnder in zwaien ain herter streit / do kom uon baiden tailen die huffen / vnd schieden si uon anander do waz ez an
dem abend / vnd ward uff gehort uon dem streit / Also ward siben tag uon baiden tailen / Ritterlich gefohten / Vnd alz
achilles der wunden / die im kung Menon geslagen hat / gesund ward / da zoch er an dem sibenden tag in den streit / da
waz er uast hessig uf den kung Menon / vnd wolt sich gern an im rechen / vnd sprach zu seinen dienern won Mirmidon
also / vnd hiezz si vnd gebot in / daz si den kung Menon vmbgebind / vnd in nit erslugend / biz daz er zu im kom Do
erhub sich ain feintlich streit / da faht achilles vnd der kung Menon mitanander / vnd stauchend sich baid Ritterlich
hinder div Ross / vnd fauhten do manlich ze fuss / Do komend die von Mirmidon an den kung Menon / vnd beslussend
in / da mitten vnder in / vnd fiengend in wider den willen aller der seinen / wann die seinen warend ze krank wider
die Mirmidon Do in da achilles / also sach bekumert von den seinen / do slug er in ze tod / doh nit on seinen grozzen
smerczen / Wann im der kung Menon / vil harter wunden hat manlich geslagen dauon im vil grozzer bach flussend uon
plut / dauon er alz krank ward daz man im daz leben het versagt / NV merk du armer maister humere daz achilles nie
Referenzkorpus Frühneuhochdeutsch 1.0.1 (https://linguistics.rub.de/ref/) 14
F131: Das Buch von Troja von Hans Mair Modernisierter Lesetext
kainen fraidigen manlichen man hat erslagen / dann mit mortt / darunb ist ez billich daz man in lob / ist daz ain Morder
sol gelobt werden Do komend in den streit Menelaus Menesteus Dyomedes vnd The
F131-03r,21 lamonius vnd misten sich mit jren huffen / vnder die uon Troy / vnd hurten alz manlich an si / daz
si in uon notturfft mustend lauzzen daz feld vnd hubend sich snelliclich / ze fliehen zu der stat / vnd komend darein mit
grozzen schaden Irer Person / wann in die kriechen vast nach eilten / vnd erslugend ir uil an der fluht / vnd die mohte
die komend in die stat / vnd verslussend die Porten / mit guten Rigeln / vnd slossen Daz xxvj buch sagt wie Achilles /
Paris / vnd der kung ayax wurden erslagen DO nu der leichnam Troyli ward getragen / in den Palast dez ward der kung
Priamus uber all mauss trurig vnd sein Muter hecuba / darzu sein swester Polixena helena vnd auch Paris / vnd hatend
allsamd / vil tag grozz iamer vnd laid / Ez ward auch daz folk allez ze Troy laidig / wann si nv warnd beraubt / der hilff
hectors / deyphebus / vnd Troylus / do gedauhten si furbaz / nit mer mugen leben do bat der kung Priamus die kriechen
/ vmb ainen frid / der ward im geben / vnd bestetigt In der zeit hiezz der kung / Priamus seinen sun Troylun / in ain
kostlich kunklich grab begraben / also hiezz er auch begraben / den edeln kung Menon Nu waz div kungin hecuba zemal
ser betrubt vmb den tod irer sun / vnd gedauht in ir selb / mangen sin wie si moht gerochen werden / an den der si
hat erslagen / vnd wie si den Morder achill / moht bringen zu dem tod Doch zu den lesten hiezz si zu ir kom Paris iren
sun / vnd rett mit im / in ainer gehaim mit mangen haizzen zauher vnd sprach also Allerliebster sun / du waist wol /
wie der vnselig achill / dein allerliebst bruder / vnd mein sun / mortlich hat erslagen / vnd hat mich arem muter beraubt
meiner kind / hectore / vnd Troylo / die allain mit dir / warnd ain wollust meins lebens / darunb war ez billich vnd reht /
alz er mortlich mir mein sun hat erslagen daz er darunb solt auch ainen schemlichen bosen tod nem / Nu hat mich der
vnselig achilles offt / haizzen gebaten / daz ich im geb mein tohter Polixenan zu ainen Elichen weib / dem het ich auch
daz genczlich gelubt / daz er daran ain benugen het / Dauon main ich zu im ze schiken / meinen boten / daz er zu mir
kom in den Tempel dez gocz appollo / vnd mit mir da red / da wil ich daz du da mein lieber sun / mit ettlichen vnsern
getriuen Rittern haimlich seist verborgen / vnd so er dann dahim kom / daz ir In dann also bekumernd / daz er uon Iu
nit kom mug / er werd uon iv erslagen // Da ward Paris uon dem wainen seiner muter mit haissen zauhern also bewegt
/ daz er ir s williclich verhiezz vnd verbarg sich da mit zwainzig Rittern haimlich in den tempel / do sant div kungin
hecuba ze stund iren boten nach achille / do kom ze stund der vnselig achill / wann er waz betrogen uon der Minn / div
da mengem weisen man / nimt sinn vnd mut / vnd mit im archilogus der herczog Nestors sun / Vnd alz si komend in
dem tempel / do loff uber si Paris mit den seinen mit erzukten swerten / also zukt achilles auch sein swert / doch waz
er nit gewapet / wider den schoss Paris / uon kreften seiner armen / do nam achilles seinen mantel / vmb den arem /
vnd wart sich alz manlich / daz er ir siben erslug doch zu dem lesten ward archilogus vnd achilles / von Paris bosslich
erslagen in den tempel da hiezz Paris . der zwayer leichnam / geben den hunden vnd den fogeln / doch uon grozzer bat
wegen / der kungin helena wurden si geworffen / uss dem tempel / daz si mohten gesechen werden / uon allem folk uon
Troy / Nu frauten sich all die uon Troy daz achilles tod waz / vnd retten vnderanander / daz si nu furbaz kain sorg mer
heten uf die kriechen DA sant der kung agamenon / sein boten zu dem kung Priamus / daz er hiezz den kriechen / die
leichnam Achillis vnd archilogi zu ainen trurigen trost / Nestoris seins vaters / daz erlaubt der kung / vnd si furten si in ir
Castell Da ward uon ir baider tod / ain grozz clag und wainen / vnder den kriechen vnd sprauchend do zuanander / Wir
mugend furbaz kainen gedingen nimmer mer gehaben daz wir die stat betwingend / wann wir habend verlorn achilles /
do hiezz man im mit grozzer reichait / beraiten ainen kostlichen sarch / darein legt man achill leichnam / vnd baten den
kung Priamus / daz er in liezz begraben in der stat / daz erlaubt er / bey der Porten / da man gieng in die stat / div hiezz
Tymbrie daz man uon der grozzen gezierd dez grabs uil sagt / daz war ze
F131-03r,22 uil dauon lauzz wir ez beleiben NV gebot der kung agamenon allen kungen / vnd fursten der kriechen
zu einer sprauch / vnd do die all fur in komend da sprach er zu in also Mich dunkt wie daz der merer tail vnsers folks
von dem tod Achillis sei zemal ersroken vnd fraugt waz besser war ze tun / furbaz mer ze fehten oder dauon lauzzen vnd
wider haim ze land varn / do wurdend aller der die da stunden gemut / in zwaierlai begird verkert / ettlich sprachend /
daz man furbaz solt fehten den andern gefiel wol haim ze varen doch zu den lesten waz ir aller rat daz man den krieg solt
fur sich treiben vnd sprachend also Ist vns ab gangen achilles / so hab wir aber daz gelubt der gotter / daz zu dem lesten
die krieche / werdend gesigen / vnd die stat Troy uon grund uf erstoren DA stund uf ayax vnder den kungen vnd riet im
/ daz si solten schiken nach achill sun / der bey dem kung / licomede war ain manlich fraidig jungling / wann er wizzt /
daz wol daz die kriechen / on in nit mohten gesigen / daz gefiel in allen wol vnd erwalten den kung Menelaun . daz er
varn solt / nach achill sun der hiezz Neptolomus Nu waz ez an der zeit in dem jar daz div sunn gieng in daz zaichen / daz /
da haizzt Cancer / in dem zaichen nach der kunst der astronomi ist solticiun estiuale / daz ist daz tag vnd naht geleich ist
/ so sind die lengsten tag in dem Jar / do schied Menelaus uon in AN . dem xvj . tag dez Monad Junij / do hub sich der .
xx . streit . da zugend baid tail zusamen / do zoch ayax dez tags in den streit mit plossen haupt / vnd on harnasch / nit
dann mit ainen swert / do heten die andern kung der kriechen / ir spicz vnd ir huffen / ordenlich geschikt / Daz tet auch
der kung Priamus . o wie waz er aber so gar mit grozzen laid vmbgeben / do er sach die seinen ziechen in den streit / on
sein manlich sun hector Deyphebus und Troylus dauon waz not den uon Troy / daz si sich manlich warten irer feind / da
zoch Paris uss in den streit / mit mangen haizzen zaucher da er gedauht / daz er on sein bruder must an die fart / darnach
zoch der kung Philimenis / vnd die andern kung / vnd fursten / da ward ain herter streit Paris mit den uon Persia tet
den kriechen grozzen schaden / mit iren bogen / do hurt Diomedes / an den kung Philimenis / vnd er mit den seinen
Referenzkorpus Frühneuhochdeutsch 1.0.1 (https://linguistics.rub.de/ref/) 15
F131: Das Buch von Troja von Hans Mair Modernisierter Lesetext
uon Paffagon / Ritterlich wider in / vnd slugend vnd stauchend die kriechen / daz si ain gut tail / musten / hinder sich
weichen do kom der herczog Menesteus an Polidaman / vnd stach in Ritterlich uon dem Ross / vnd zukt da manlich daz
swert vnd maint in slachen ze tod / daz war auch beschachen / war im nit manlich ze hilff kom der kung Philimenis / do
waz Paris vnd die seinen / manlich in dem streit / vnd slugend / der kriechen uil ze tod / do kom der Ritterlich ayax vnder
daz folk Paris / allain mit dem swert / da mag man ain wunder von sagen / daz er also blosser / alz mangen Ritterlichen
held erslug vnd daz er dezmals wol uon in kom war on all wunden daz moht Paris lenger nit geleiden / vnd zoch seinen
starken bogen / uon gantzer kraft seiner arme / vnd schoss ainen vergifften pfeil in den edeln ayax . daz er wol enpfand
. daz er uon der wunden must sterben Vnd ee daz er sturb do suht er Paris / vnd vand in / in dem streit / vnd sprach
zu im Paris du haust mich mit dem schuss ertot / ee / daz ich nu sterb / so must du mir vor varn uon diser wellt / Ez
ist notdurft / daz du uon der vnrehten lieb / der kungin helena / durch der willen alz uil Edler manlich kung fursten /
hern Ritter vnd kneht sind erslagen / werdist geschaiden / Vnd sluog in do alz krefticlich mit seinen swert / dauon der
edel Paris fiel totter zu der erd / da Rait auch der manlich ayax nit verr / vnd fiel auch . toter uon dem Ross / Da die
uon Troy sauchend Paris toten / do gewunned si den leichnam / mit grozzer arbait / vnd brachen in / mit uil clag / vnd
wainen in die stat / wann in eilten nach Diomedes / vnd Menesteus mit ainen grozzen folk / vnd taten in grozzen schaden
Nu waz ez an dem abend / da komend si mit grozzem schaden in die stat / Alz do div naht kom / do hiezz der kriechen
furst agamenon / nit verr uon der stat uf slachen sein gezelt / vnd hiez da daz folk herberg machen / so si best kunden /
da taten die uon Troy dez nahcz grozz wach in der stat / wie daz war daz div statMur hoch vnd vest wazz / Da ward der
leichnam Paridis mit grozzen laid getragen / in seins vaters Palast / da ward ain grozz wainen / uon dem folk in der stat
/ wann si kainen trost mer heten / ze beleiben wann irs kungs sun / die all warnd Ritterlich vnd manlich held / warnd
erslagen / da aller ir trost / vnd ir beschirmen an lag Nu mag man wol gedenken wie gar grozz iamer vnd haid do gewann
/ der edel kung Priamus / vnd div vnselig muter hecuba Vnd auch sein zwa swester andromata / vnd Polixena / vnd auch
sein weip helena / daz moht niemand / nit wol volschreiben / Ez fiel dez nahcz diu kungin helena offt vor vnmaht / alz
siv tot war uf Paris Leichnamen / daz man si darab offt must ziehen Siv begert auch furbaz nit mer ze leben / da waz alz
uil clag / vnd iamerlichs laids daz er ain hert mensch moht sein / ez must ez zu baremherczikait haben erwegt vnd daz ez
mit in must haben ain mittleiden gehabt / do der kung / vnd div kungin sauchend den grozzen iamer den da hat helena /
damit vergauzzend si ir selbs laid vnd begunde helenan trosten / ir jrs laids ain tail benemen Da hiezz im der kung ain
kostlich grab beraiten / in dem tempel / der gottin Juno uon der gezierd vnd kost war uil von ze sagen / daz lauzz wir
durch die kurcz beleiben . Daz xxvijj buch sagt wie do ward erslagen die kungin Pantasilea Also ward kain Port an der
stat Troy / in zway Monaten nie uf geslossen / vnd tet daz folk anders nit / dann clagen vnd wainen In der weil enbot der
kung agamenon offt / den kung Priamus / daz er sein folk / hiezz uss ziehen ze fehten / daz er im genczlich versagt wann
er forht aller der seinen tod vnd mer daz er gedinge hat daz im hilff solt komen . NV waz zu den zeiten / in dem land
zu Orient / ain land daz hiezzt amason / da waunten / eitel frawen / vnd kain man / die heten / ain kungin / div hiez
Pantasilea / div waz wol gelert uon Natur ze streiten / vnd fraidig zu fehten / Darumb waz ir nam weit erkant / bey den
land lag ain Jnsel / div waz vest / vnd lustig / da warnd eitel man / vnd kain fraw . nu waz ain gewonhait / daz die frawen
/ drei Monat / in den Jar / komend in der mann Jnseln / daz waz / in dem april Maien vnd Junij / vnd heten do iren lust
nach naturlichen sitten mitanander / dauon ir uil swanger wurden vnd furend dann wider in ir land / Wann si dann dez
kinds genausend / waz daz ain tohter / so behubend si ez bei in Wazz er aber ain sun / wann er dann kom / uber driv Jar
/ so schikten si in / in die Jnseln zu den mannen Nu hat div kungin Pantasilea grozz Minn vnd lieb zu hectorn / darunb
daz man alz uil / in allen landen sagt / uon seiner manlichen Ritterschafft / vnd uon seiner tugend Vnd da siv hort daz
die kriechen alz mit grozzer maht warnd gezogen uf dem kung Priamus / da maht siv sich uf zu hilff dem kung Priamus /
durch die lieb / die si het zu hector / mit zwai tusenden jrer Junkfrawen Der fraidigsten vnd Besten so si s gehaben moht
in Jrem land / Vnd do si kom in die stat Troy / da west si nit daz hector tod wazz / vnd da si dez gewar ward dez ward siv
ser betrubt / vnd tet uil tag anders nit dann wainen vnd clagen / zu dem lesten / da bat si den kung Priamus daz er sich
hiezz all die seinen / uf den andern tag / beraiten zu dem streit So wolt siv mit jren Junkfrawen / fehten mit den kriechen
/ vnd wolt si innan bringen / waz der megt kraft getun moht / mit iren henden wider die krichen / Also uon dem haizzen
dez kungs Priamus zoch us der stat der kung Philimenis / Eneas / Polidamas / vnd die andern / mit iren folk / vnd mit
in / div kungin Pantasilea / vnd ir Junkfrawen / Do hiezz in der kunger uf sliezzen / die Porten / div da hiezz Dardanides
do zugend si uss / wider si komend Ritterlich die kriechen / da hurt div kungin Ritterlich wider Menelaun / vnd stach in
uon dem Ross / vnd gab daz ainer Jrer Junkfrawen / do rant Diomedes mit kreftigen lauff / seins Ross uf die kungin mit
seinen spiezz / vnd si uf in vnd stauch baid anander alz krefticlich / daz sich diomedes / vnd daz Ross komm uor dem vall
enthielt / doch belaib Panthasilea vest siczen in dem satel / vnd zart dyo
F131-03r,23 medes / den schilt uon dem hals / vnd gab den ainer Junkfrawen / Nu moht der kung Thelamon /
nit geleiden / die grozzen manhait der kungin vnd nam daz Ross mit den sporen wider si / dez nam siv war / vnd stach
in Ritterlich uon dem Ross / vnd hurt da vnder die kriechen / vnd slug vnd stach damit jren Junkfrawen / daz si in
ainer kurczen zeit innan wurden uon den slegen irs swercz / irer kraft / Vnd mit der hilff dez kungs Philimenis fieng siv
Thelamonen / vnd wolt den schiken / in die stat / Da daz ersach Dyomedes / dez ward er mit zorn enzunt / vnd Rant die
an / die den kung Thelamon furten gefangen vnd ledigt in uon iren handen / Da rufft div kungin iren Junkfrawen / vnd
braht si all zesamen / vnd hurt mit in an die feind / alz krefticlich daz si mustend die fluht geben / vor den Junkfrawen
Referenzkorpus Frühneuhochdeutsch 1.0.1 (https://linguistics.rub.de/ref/) 16
F131: Das Buch von Troja von Hans Mair Modernisierter Lesetext
Da iagt Panthasilea nach / vnd slug ir uil ze tod / an der fluht / vnd iagt si biz uf daz gestat dez Meirs Da wernd die
kriechen all sigloz worden / war nit gewesen / der edel Dyomedes / der saczt sich vast zu wer / wider die Junkfrawen Do
gieng div naht an / vnd ward der streit geschaiden do zoch div kungin mit den iren in die stat . Da sagt ir der kung
grozzen dank wann siv vnd ir Megd haten uf den tag grozz wunder getaun mit irem leib vnd gab der kungin / vnd irem
Junkfrawen / vil schoner vnd kostlicher present / wann er gedaht daz er uon in / solt in seinen leiden / ain tail werden
getrost . DArnach ward uil tag ananander gestriten biz daz Menelaus kom in zway Monad / uon dem kung Lycomeden /
vnd braht mit im achilles sun / Neptolomun / er hiez auch Pirrus / den enpfiengend die kriechen gar mit grozzen eren /
dez wurden die uon Mir
F131-03r,24 midon sein diener / uber all mauss fro / Da mahten in die kriechen ze stund zu Ritter / vnd gurt im
Thelamonius vmb / den Ritter
F131-03r,25 gurtel / vnd sprach zu im mit worten / Ich zier dich mit diser Ritterlichen er / daz du manlich seist
zu rechen den tod deins edeln vaters / do gurten im die sporen vmb / zwen kung der kriechen Da gab im der kung
agamenon / daz harnasch seins vaters / vnd div gezelt / vnd allez daz sein waz gewesen / vnd im zu er / vnd zu frauden
seiner Ritterschaft / haten si uil frolicher tag . Do kom der tag / daz man solt fehten / vnd beraiten sich baid tail zu dem
streit / Do zoch in den strit Pirrus / vnder seins vaters harnasch / vnd Rant zu dem ersten an Polidaman / vnd maint in
mit seinen swert zu tod slahen / do kom im ze stund zu hilff der kung Philimenis mit seinen folk von Paffagon / do liez
Pirrus Polidaman / vnd hurt an den kung Philimenis / vnd stach in uon dem Ross / vnd tet darzu all sein kraft wie er
in moht gefauhen aber sein folk saczt da fur sich sterben / oder iren hern erlosen / dawider warnd die uon Mirmidon /
also daz der kung ward gefangen vnd wolten in furen uss dem streit / Da kom in den streit div kungin Panthasilea / mit
jren Megden / vnd warnd alliu jriu wappen weizz alz der sne / vnd kert sich an die uon Mirmidon / vnd stauchend der
uil hart wunder uon den Rossen Do Rant Thelamonius / die kungin Ritterlichen an / vnd stach si uon dem Ross / do
sprang siv muticlich uf vnd rant in an mit erzukten swert / vnd slug in alz krefticlich / daz er must vallen uon dem Ross
zu der erd / do hulffend der kungin jr Junkfrawen / Ritterlich uff ir Ross / mit hertem streit / vnd da ir gesagt ward / daz
der kung Philimenis gefangen war uon den kriechen / da eilt si ze stund mit jren Junkfrawen wider die von Mirmidon /
die in gefangen haten / vnd slug der uil ze tod / also daz si uon jr mustend weichen da Pirrus sach den grozzen schaden
der seinen / da liezz er den kung Philimenis / den er het gefangen / on allen schaden / vnd rufft vast wider die seinen
also / Sullt ir iuch nit schamen / Daz ir alz schantlich werdend erslagen / uon den weiben / sind girig mit mir daz wir si
mit unsern swerten / slahend ze tod da erhort Panthasilea / die traw wort Pirri vnd aht der zemal clain / vnd alz siu im
neher kom / da er jriu wort / wol moht vernem / da legt siv im mit worten / den tod hector ubel an / daz in sein vater
alz mortlich het erslagen / denselben tod zu rachen / solten nit allain kom / allain div weip / die gut vnd fuglich sind ze
fehten / Mer ez solt darzu tun alliu disiu wellt / Vnd wir / die die kriechen weib haizzend / werdend bald innan vnser
mahtigen sleg / Von den worten ward Pirrus / enzunt uon zorn / Vnd waunt darunb sein Ross / mit ainen snellen lauff /
wider die kungin / da si dez gewar ward / do kom siv im Ritterlich engegen . da stach Pirrus seinen spiezz / uf ir enzway /
doch moht er si uon iren Ross nit erwegen aber div kungin stach in daz er fiel zu der erd / do sprang er ze stund manlich
uf / vnd lieff si Ritterlich an / mit erzukten swert / vnd tet ir mangen slag / Daz tet im div kungin auch / mit grozzen zorn
/ Da hulffend die uon Mirmidon / iren hern mit grozzen streit uf daz Ross Do kom in den streit agamenon / mit ainen
grozzen folk / Dyomedes / der herczog uon athenis / vnd die andern kung vnd fursten Alz der kung Philimenis ledig
ward / dez sagt er der kungin grozzen dank / vnd sprach daz er sein leben het uon ir / Da samet er sein folk zusamen /
Vnd div kungin ir Megd / Da kom auch in den streit Polidamas nach dem vnd er uon dem Ross gestochen waz / Da kom
auch Eneas / vnd der kung Remus / mit grozzen folk / Da hub sich ain herter streit / Pirrus faht vast wider die uon Troy
/ Noch fester faht Panthasilea wider die kriechen / Do kom Pirrus an Galnotonem anthenors sun / vnd Polidamas bruder
/ doch uon ainer andern muter Vnd slug den ze tod Da Rant div kungin Pirrun an / vnd er herwider / vnd komend baid
zesamen mit ainen snellen lauff / irer Ross / Do komend die huffen / also Wurden si geschaiden Nu ward Polidamas
laidig / vmb seinen bruder vnd slug in den zorn / uil der feind ze tod / Dauon maht er mit seiner manhait / vnd mit hilff
der kung / die feind fluhtig / vnd eilten In vast nach vnd slugend ir uil an der fluht ze tod Da wider
F131-03r,26 stunden in manlich Pirrus / dyomedes vnd Thelamonius / vnd brahten die kriechen uon der fluht
Nu waz ez an dem abend / dauon ward der streit geschaiden Also ward ainen ganczen Monad ananander gefohten / Vnd
wurden mer dann zehen tusend Ritter an baiden tailen er
F131-03r,27 slagen Ez verlor auch diu kungin Panthasilea / uil irer Junkfrawen in demselben Monad . Alz nu der
Monad ain end het / da hubend si noch herticlicher an ze streiten / vnd zugend baid tail ze feld Da zoch in den streit
Pirrus / vnd anderhalb Panthasilea / vnd warnd anander totlich feind / vnd komend / mit grozzen zorn zusamen Pirrus
stach seinen spiez / uon ainen snellen lauff seins Ross / uf der kungin enzwai / doch belaib siv vest sitzen / in dem satel
/ Da Rant div kungin noch herticlicher wider Pirrun / vnd wie siv in nit stech uon dem Ross / doch stach siv in alz
krefticlich / daz ir spiezz brach / vnd im daz trumb belaib in dem leib / da ward uon kriechen ain grozz geschrai / vnd
komend all ze huffen / wider Panthasilean / vnd slugend ir alz mangen straich daz ir der helem kom uon dem haupt do
daz ersach Pirrus do Rant er die kungin / mit grozzen zorn an / vnd gedauht nit an den spiezz / der im stekt in dem leib
/ waz im halt darumb solt beschachen / daz ersach div kungin vnd gedaht Pirrun ee slachen da kom Pirrus uor / vnd slug
si uon kreften seiner arem / mit seinen swert / zwischen die schultern / vnd slug ir den aren uon dem leib / also daz div
Referenzkorpus Frühneuhochdeutsch 1.0.1 (https://linguistics.rub.de/ref/) 17
F131: Das Buch von Troja von Hans Mair Modernisierter Lesetext
edel manlich kungin Pan
F131-03r,28 thasilea / fiel totiu uon dem Ross / Da slug Pirrus in seinen zorn iren Edeln leib / allen ze stuken /
Da moht er sich auch nit lenger enthalten / uon dem grozzen plut / daz im ran uss der wunden / er must alz er tot war
vallen zu der erd / da trugend in die seinen uf ainen schilt / in sein hutten / Nu warnd der kungin Junkfrawen / vmb iren
tod ser betrubt / vnd woltend furbaz lieber sterben / dann ge
F131-03r,29 nesen / Vnd zu rechen / ir frawen / stund aller ir gedank / vnd hurten Ritterlich an die Mirmidon /
die heten auch / iren beschirmer verlorn / vnd slugend ir uil ze tod / da ward der uon kriechen mer dann zwai tusend
erslagen / waz halff daz die uon Troy / wann ez komend Die kriechen wider si mit ainer vnseglichen maht / vnd slugend
ir uil ze tod / Ez schreibt der maister Dares / daz dezmals . x . tusend von Troy wurdend erslagen / Darunb waz dannoch
der Junkfrawen vnd der andern uon Troy lebendig warnd / vnd die auch mohten / die fluhend / all in die stat / vnd
verslussend die Porten / mit starken Rigeln vnd slossen / wann si haten kainen gedingen mer / noch kain maht durch
fehtens willen heruss zu ziehen . daz xxviijj buch sagt wie die stat Troy ward verrate uon Enea vnd anthenor Alz nu die
uon Troy beslossen warnd in der stat / da wurden si vmgeben / mit grozzen sorgen / vnd laid / wann si moht kain geding
mer trosten / vnd mohten auch kain hilff mer uon niemand gehaben / dauon si hoffnung mohten gehaben irs hails / Si
teten da anders nit / dann / wie si die stat / mit getriuen hutern mohten beseczen / damit div stat besort war Si westen
auch wol / daz div Mur / alz hoch vnd alz vest waz / daz si ewiclich darinn sicher wernd gewesen / het in Niur kost zu
irer notdurft nit gebrochen / Auch warnd si ser betrubt uon dem tod der kungin Panthasilea / div fur si het / alz manlich
gestriten / vnd daz siv irer feind / alz uil het erslagen / Mer warnd si laidig / daz si nit mohten / iren leichnam gehaben /
Daz si si mit grozzen laid / nit erlich solten begraben / alz gewonlich waz ze tun den edeln / Da besassen die kriechen /
die Porten der stat / mit grozzen folk / daz niemand der dum waz freilich moht heruss gaun / // Nu waz der kriechen sin
ain tail / daz man den leichnam / der edeln Panthasilea / solt geben den hunden Dawider waz Pirrus vnd sprach / man
solt si nach erlichen sitten begraben . Da sprach dyomedes / ez wernd uon jrer hand / alz uil edeler kriechen erslagen /
daz ir leichnam nit wirdig war / daz man in solt begraben / doch zu dem lesten / komend si dez uberain / daz man den
leichnam solt werffen / in ain grozz pfucz / div waz nahend bey der stat . Alz do die uon Troy warnd / mit grozzen Jamer
/ vnd laid beslozzen in der stat / do gieng zu rat anchises / vnd sein sun Eneas / vnd anthenor / vnd sein sun Polidamas /
wie si mohten sicher behalten iren leib / daz si nit wurdend erslagen von den kriechen / vnd moht ez anders nit gesein /
So wolten si die stat ee verraten / vnd gedauhten mitanander / ze reden mit dem kung Priamus / vnd taten daz auch Daz
er gedaht / daz er frid gewunn uon den kriechen / daz helena geanttwurt wurd / dem kung Menelao / vnd daz auch den
kriechen / wider kert / wurd / der schad / den in / sein sun Paris getaun hat / in der Inseln Cytherea / O wie gar seliclich
war ez dem kung Priamus er
F131-03r,30 gangen / ob die kriechen / ainen solhen frid woltend haben uff genommen wie daz waz daz er alz
manlich Ritterlich sun het verlorn / vnd auch grozzen schaden genom / Doch mit dem frid / het er sich / vnd sein weib
hecubam / vnd sein tohter Polixenan / vnd sein Naturlich sun / die er dannoch het / vnd auch sein burger / behabt / bey
iren leben / Vnd daz moht uor langer zeit sein beschachen / do der kriechen folk / dannoch lag zu Thenodo / vnd do er
dez erfordert ward uon den kung aga
F131-03r,31 menon / So ist daz ain sprichwort / Die ersten teding sind gut / die da beschachend / an dem anfang
/ ee daz baid tail / mit zerung / vnd mit arbait werdend vmbgeben / Nach grozzen schaden / vnd so uil lut dazwischen
werdent erslagen / so mag der nimmer erwaiht werden zu ainen frid / der da mer schaden hat genom Sicherlich wer mag
daz gelauben daz die kriechen den frid uf nemend / nachdem vnd in so uil mauhtiger kung fursten / hern vnd Ritter vnd
kneht warnd erslagen / vnd nach dem grozzen schaden den si dez genom heten Vnd auch daz si heten guten gedingen /
den krieg ob ligen / vnd die uon Troy all ze tod erslachen / vnd die stat uon grund erstorn / Dauon gieng der uor genatern
Rat / uon grozzen bosshait / vnd verretenschaft vnd daz si also mit verdakten worten / mohtend die weil gehaben / daz
si die stat mohtend verraten / . NV waz ir sin / daz si in dem Rat / den si an gefangen heten woltend beleiben / Do
gieng Eneas / vnd anthenor zu den kung Priamus / vnd reten mit im / daz man solt versuchen vmb ainen frid mit den
kriechen / vnd da waz bey amphimachus / dez kungs sun / vnd der waz der Jungst / vnder seinen Naturlichen sunen / Do
nu der kung vernam / daz im anthenor / vnd Eneas rieten / daz er solt gedenken / vmb der kriechen frid / da gedauht er
ze stund in seinem mut / daz ez nit gieng us ainer getriuen fruntschaft daz si im s alz gar mit fliezz rieten / vnd nach
mangen grozzen laid / do anttwurt er in mit seiner kundikait / vnd verbarg doch / daz er hat in seinen mut / vnd sprach /
daz er daruber / wolt rat haben Do sprachend si wilt u rat haben / so hor den vnsern / vnd ist daz dir vnser rat nit geuellt
/ so maht u ainen bessern folgen / Da sprach der kung Jurn rat versmauch ich nit vnd in ze horn ist mir lieb / vnd wil
im folgen / ist er gut / Jst aber daz er uon der warhait hillt / so sol iv nit missuallen / ob ich im nit volg / vnd daz ich
nach uolg ainen bessern / DA stund uf der verreter anthenor / vnd sprach disiv wort herr kung jur kundikait / mag nit
vergleichssen disiu wort / wie daz ir vnd die jren / sind vmbgeben / mit grozzen leiden / vnd not / Jur feind die begernd
Jurs / vnd der jurn leben / die haund iuch besessen vor den Porten Jur stat / vnd den sind mer dann funfzig kung / die
anders nit begernd / dann disi stat zu erstorn / vnd daz furbaz Jurs geslechcz / niemand beleib / so habt ir solich maht /
nit mer / daz ir in mugt an gesigen / wann ir sind in solich vnmaht kom / daz ir Jur Porten / nit durrt uf sliezzen / So
habt ir kainen helffer mer / der iuch / vnd ivr stat mug beschirmen / wann jur manlich Ritterlich / edel sun / sind all in
dem streit erslagen / vnd der merer tail Jurs folk / Sulle wir nu also verslossen hinn sterben Nu ist aber gut / daz man uss
Referenzkorpus Frühneuhochdeutsch 1.0.1 (https://linguistics.rub.de/ref/) 18
F131: Das Buch von Troja von Hans Mair Modernisierter Lesetext
zwai bosen daz minner bos uf nem / Darunb dunkt mich gut sein ju / vnd vns daz wir frid suchend / an die kriechen / vnd
daz helena werd wider geanttwurt / Menelao iren mann / von der wegen / alz manig edler Ritter ist erslagen / so ist auch
Paris jur sun / der si zu weib het tot / Vnd daz in auch bekert werd / der schad / den in Paris getaun hat / in der Jnseln
Cytherea / DO stund uf / dez kungs sun amphimachus / vnd rett wider anthenor vnd sprach / Waz gedingen sol zu dir
furbaz mer haben der kung / vnd wir / wann du wider deinen kung vnd dein stat / haben soltist / ainen festen mut vnd
festiclich staun uf deinen fussen / Nu sach wir wol / daz du genczlich / zweifelst / vnd daz dein fuss staund zu sluppfen /
vnd soltist doch mit ainer starken begird mit vns / leben / vnd sterben / Nu wilt u vns raten / mit ainen verkerten mantel
/ daz vnser kung / sull begeren / der kriechen frid / mit grozzen seinen schauden / vnd soltist in doch von rehcz wegen /
trosten in seinen leiden Sicher div red die du fur legst / ist zemal hert / vnd war weger / ee daz ez also gieng / ez wurden
ee zwainzig tusend erslagen / wann div red nit gat uss ainen getriuen grund / vnd mer us ainer verretenschaft Vnd uil
ander wort rett amphimachus wider anthenor / Da begund Eneas amphimachun mit sussen worten wider ziechen / vnd
sprach zu dem lesten / Wir habend kainen trost mer / ze fehten / wider die kriechen / vnd turrend auch vnser Porten nit
uf sliezzen / vnd mugend auch kainen bessern weg nit vinden / dann mit ainen frid / ZV den worten moht der kung /
seinen mut nit enziehen / vnd wart mit grozzen zorn wider si baid erwegt / vnd sprach wie mugt ir wider mich / ymmer
alz hert / vnd alz bos gesein / on all scham / Sicherlich ich wird uon ju geseczt / in ain gancz / ver
F131-03r,32 zagen / wann allez / daz ich bizher getaun haun / wider die kriechen daz haun ich allez getaun mit
jurm rat / Sag an du herr anthenor do du komd uon kriechen / vnd da du vordrotist mein swester Exionan Riet du mir
nit da / daz ich mein sun Paris schikti gen kriechen / Ich het selber den krieg wider si nit an gehebt / wann ich in gutem
frid sazz / dann daz mich dein rat vnd dein taglichiv falschiu red darzu braht / Vnd auch du herr Enea / da du furt mit
Paris / waz ez nit dein Rat / daz Paris helenam nem / vnd si furt in dicz Reich vnd dez werd du auch selber ain helffer /
vnd hatist u ez do Paris wider raten / helena het nimmer gesachen / die mur der stat Troy . Vnd nu nach dem tod aller
meiner sun / vnd nach grozzen schaden vnd schanden / so tund ir mir ainen schantlichen rat / daz ich such frid an die
kriechen / die mir so grozz laid / haund getaun / Wie moht ich den Rat fogel / mit dem mir berait ist / daz ich mein
leben must enden / mit so grozzen schanden / DEz ward Eneas erzurnet vnd rett uil hocher wort wider den kung vnd
also schied Eneas vnd anthenor mit zornigen worten / von den kung Nu waz der kung mit grozzen laid begossen / vnd
ward ser wainen / wann er offenlich sach / daz er furhten must / daz die zwen / die stat wolten verraten / vnd si geben in
die hand der kriechen / vnd daz er bosslich / zu den lesten werd erslagen Darumb maint si der kung jrer verretenschaft
fur kom / do hiezz er haimlich zu im komen amphimachun / vnd sprach zu im also / Lieber sun / bin ich nit dein vater /
vnd du uon mir geborn / so sey wir uon dem plut also veraint / daz wir uon sterbens / wegen von anander nit schaiden
sullend Nu waizz ich wol / daz die zwen verreter anthenor / vnd Eneas mut haund ze schiken / daz vns erslachend die
kriechen / vnd wellend verraten vnser stat / Darunb ist ez nit vngereht / daz si uallend in die grub / die si vns beraiten
wellend / vnd haun mir fur geseczt daz ich si baid well ertoten / vnd daz mag wol fuglich beschachen mit guten fug / Si
werdent morgen kom zu mir in den Rat / so wil ich wann der rat ain end hab / daz du dann verborgen seist / in dem
Palast / mit ettwimengen / der vnsern so sullend ir dann uber si lauffen vnd slahend si baid ze tod / daz verhiezz im der
sun getriulichen ze uollaisten / vnd daz solt auch haimlich vnder in beleiben / nu waiz niemand wie dez Eneas innan ward
/ da sagt er ez dem anthenor / Die sworend da zesamen / mit andern iren hilffen / daz si die stat wolten verraten / vnd
mainten zu dez kungs rat gaun / mit uil gewapetem folk / Ez waz zu den zeiten Eneas uast mahtig / in der stat / uon
frunden / vnd uon maugen / daz kain reicher burger da waz / sein maht . moht sich auch geleichen / dez kungs maht /
Also waz auch anthenor uast manhtig uon frunden nu sant der kung / nach anthenor vnd Eneas / daz si zu im komend
/ vnd ze rat wurden / waz in ze tun war / in den sachen / alz in an leg / vnd maint / damit seinen willen ze volbringen
/ also komend si mit grozzen folk / vnd da daz der kung ersach da hiez er seinen sun amphimachun dauon lauzzen AN
dem andern tag hiezz der kung den uon Troy allen gebieten zu ainer sprauch vnd da si komend / da stund uf Eneas /
vnd riet dem folk / daz man gedeht / vmb ainen frid mit den kriechen / den volgten all die uon Troy / vnd da der kung
/ dawider waz / da sprach Eneas / kung / warunb bist u dawider / du wellist / oder nit / so wirt der frid gemaht / ob ez
halt ist / wider dich / do der kung sach / daz nit halff sein widersprechen / da wolt er sein uolgen / ee / daz er wolt sein
burger erwegen zu ainen ubel / Darunb sprach er zu Enea / tund allez / daz iuch dunk ze tun / in disen sachen / wann
allez daz ir tund / daz ist mir wol gefallend / Do ward erwelt anthenor / zu ainen boten / zu den kriechen vnd alz der rat
ergieng / do gieng daz folk uon Troy / zu ainen zaichen ains frids / uf die Mur / da taten in die kriechen solhiu zaichen
wider daz ez ir will war / Da liez man anthenor uber die Mur uss Do enpfiengen in die kriechen / vnd furten in fur den
kung agamenon da warnd bey / der kung uon Cret Diomedes / vnd Vlixes / den ward div sach enpfolhen / waz si teten
/ daz war aller kriechen will / vnd daz solt allwegen gehalten werden / vnd dez swurend si aid bey den gottern / Also
giengend die drey mit dem anthenor besunder / Da verhiezz in anthenor / der aller kundikait vol waz / er wolt in die stat
verraten / also daz si damit schuffend allen iren willen doch daz er vnd Eneas / vnd alz ir gut vnd ir frund gesichert war /
daz in kain schad beschach / dez swurend im die drey waur / ze lauzzen / vnd daz div sach belib / in ainer gehaim / biz ez
zu ainen end kom / daz ez nit moht werden vnderkom / vnd zu ainen verdeken disi verretenschaft / da bat er si / mit im
santen den kung Taltilus / der waz ain alter herr / vnd dem war leiht ze glauben / der also mit vnwarn worten / ervar /
den sin / vnd den mut / der uon Troy / ob in der frid gemainlich lieb sey / vnd waz si den kriechen ze lieb tun wellent /
daz si den frid mit in uff nemend / da bat anthenor die kriechen / vmb den leichnam der kungin Panthasilea / vnd daz
Referenzkorpus Frühneuhochdeutsch 1.0.1 (https://linguistics.rub.de/ref/) 19
F131: Das Buch von Troja von Hans Mair Modernisierter Lesetext
tet er darunb / daz man dez minner gedaht / seiner verretenschaft / die er traib / daz taten si ze
F131-03r,33 mal vngern / Da nam er urlaub uon den kriechen / vnd gieng / mit dem kung Taltilius / in die stat
Da besant der kung Priamus dez andern tags all die uon Troy zu im / daz man hort / die botschaft / die anthenor braht
hat / vnd daz er sagt / vor dem folk allem waz er het geworben mit den kriechen NV wolt anthenor sein bosshait mit
worten bedeken vnd tet ain lang red / vnd sagt uon grozzer maht / der kriechen / vnd uon irer getriu / vnd wie daz si /
allzeit waur haten gelauzzen / ir gelubt Er sprach ir sahent all wol wie krank vnser maht worden ist / vnd daz wir anders
nit tund / dann wainen / vnd clagen damit vertreib / wir vnser tag / darunb flaizz er sich / wie er si / mit seinen worten
/ daran weisti daz man ainen weg suht / vnd ob man den fund / daz man im dann foltig / damit ir clag ain end nem /
darzu sprach er mer / daz mag anders nit gesein / dann mit grozzen silber / vnd gold / fur den grozzen schaden / den die
kriechen / dez kriegs genom haund / Darunb riet er in allen / die da gelt heten / vnd sunderlich dem kung / daz si die
butel uf teten zu erringern ir laid / nach dem gemainen wort / Ez ist besser man enpfelh den smerczen / dem butel / mit
den gelt / dan daz man in allzeit trag in dem herczen / Doch sprach er ich waizz dez noch nit ain gancz end / darunb bat
er / daz man Enean / mit im schikt zu den kriechen / Vnd si baid da verhorten der kriechen ganczen willen Daz tet er
darunb daz er damit die kriechen / sicher maht / der gelubt / die er in verhaizzen hat Nu gefiel ez dem folk allen wol /
also kerten Eneas vnd anthenor mit den kung Taltilius / zu den kriechen / DA der rat ain end het / do gieng der kung
Priamus / an ain haimlich gemach / in seinen Palast / da verret er mangen haizzen zaucher / vnd gedaht in seinen herczen
/ die bosslichen verretenschaft die da traib Eneas / vnd anthenor / vnd wie er het verlorn / all sein / man
F131-03r,34 lich Ritterlich sun / vnd daz noch boser ist / Mir ist nu Notdurft / daz ich mich erlos / von der hand
meiner feind / die mir alz grozzen schaden haund getaun / vnd durch daz / daz ich mich uon in los / erschopfend si uon
mir daz gold / daz ich lang zeit / haun zesamen gelegt / darnach wird ich in meinen alter kom / in grozz aremut / O
we moht ich doch damit dannoch mein leben behalten / Vnd also vest er nit waz / im daz best war ze tun / wann er
betwungen waz / ze tun der willen / die mit aller irer kraft darnach staltun / nach seinen vnd der seinen leben HElena
div vernam wol / daz man ainen frid wolt machen / mit den kriechen / da hub siv sich / bey der finstrin dez nachcz
zu anthenor / vnd bat in fleizzclich / daz er ir frid vnd gnad gewunn / von iren vordern mann / Menelao / daz verhiez
er ir getriulich ze tun / also schied si uon im wider in den Palast / In der zeit ward mit grozzen eren begraben Glacus
/ dez kungs Priamus sun / do hiez der kung Philimenis der kungin Panthasilea leichnam Balsamen / vnd vnbegraben
lauzzen / biz der frid gemaht wurd / so wolt er si dann furen in ir land / gen amazon / daz siv da in iren Reich / nach
kunklichen eren wurd begraben / Da kom anthenor vnd Eneas zu den kriechen / vnd retten da mit den dreien / uon der
verratenschaft der stat / vnd gewunnend da gancz gnad / uon iren mann der kungin helena / Vnd schikten da ze boten
/ in die stat / mit den zwaien verratern / Dyomedem vnd Vlixen Alz die komend in die stat / do ward daz folk frolich /
wann si gedauhten daz sind zwen edeln / beschaiden kung / dauon wirt der frid / dez er gemaht An den andern tag ze
morgen / kom daz folk allez in dez kungs Palast Da stund uf Vlixes / vnd sprach / die kriechen sind zwaier ding muten /
daz man in iren schaden ab tu / vnd daz dez kungs sun amphimachus ward ewiclich gesant von der stat Troy / Daz bracht
anthenor zu mit kundikait / Darunb daz er seinen worten widersprach vor dem kung O wie ist so gar notdurft / ainen
ieglichen / weisen mann / vnd sunderlich in kriegen / vnd in ufflauffen / daz er huter sei / sein selbs mund / vnd daz er
ander lut / vorreder nit sey / wann daz kom amphimacho ze schaden Aber got der da offt riht / rehten zorn / strauffet
offt ainen / mit der Pen / alz derselb / ainen andern het berait / wann Eneas braht ez darzu daz anthenor / ward ewiclich
geschikt uon Troy / alz div hystori her
F131-03r,35 nach sagen wirt / Alz nu Vlixes / vnd dyomedes / warnd in dez kungs Palast / do kom snelliclich /
gar ain wunderlicher don / vnd ain grusenlicher / alz ob ain grozz geschrai war / uon uil luten / an der stat da man daz
gesprach hat dez ersrak ser Dyomedes vnd Vlixes / vnd forhten ez / luff daz folk uber si / vnd wolten si erslahen / Ettlich
mainten ez wernd dez kungs sun / vnd wolten die zwen vachen / von dem daz amphimachus solt gesant werden uon der
stat Vnd da man aigenlich darnach fraugt / da kund man nie innan werden / waz ez war gewasen do nam ain end der Rat
/ vnd gieng iederman haim ze hus / da nam anthenor Vlixem vnd Diomeden / an ain haimlich stat / da si wol mohten
/ mitanander reden / Vnd sprach Vlixes zu anthnenor also / warunb verziuhst du dis sach alz lamd / daz du im nit ain
end geist / alz du verhaizzen haust / Da sprach anthenor / die gotter / wizzend wol meinen willen / wann ich vnd Eneas /
habend all vnser gedank / uf nihtun anders dan daz wir laisten / daz iv / uon vns verhaizzen ist / Daz daz vns daran irrt /
daz ist ain wunderlich werk der gotter / daz ich iv wol kan gesagen ob ez iv gefelt / da sprauhent si daz ist vns lieb / da
sprach er / ez ist waur on allen zweifel / daz der kung ylus / der zu dem ersten buwet / den Palast ylion / da hiezz er im
machen / in der er / der gottin Pallas ainen grozzen tempel / vnd do der mit Muren waz uolbracht biz an daz tach / do
kom vom himel herab / ain wunderlich zaichen / vnd daz hat grozz tugend / vnd maht sich selb / uon dem gwalt der
gotter / by dem grozzen altar / in die wand / da stat ez noch uon derselben zeit / vnd lat sich uon niemand handeln /
dann allain / uon dem der ez behut / vnd der hut sein mit grozzen fleizz / aber sein materi / dauon ez gemaht ist / alz
ich uon den hutern gehort haun / ist der merer tail uon holcz / aber niemand waizz / welherlay daz holcz sey / Aber div
gottin Pallas In der er gemaht ist der tempel / hat gesagt den uon Troy die kraft dez zaichens / vnd div ist also / alz
lang vnd daz zaichen ist in dem tempel / oder innerhalb der Mur der stat daz div stat nimmer verlorn wirt / daz ist ains
ganczer trost / der uon Troy / wann si mainend dez sicher sein / Vnd darunb, daz man gelaubt / daz daz zaichen geben
si uon der Gottin Pallas / so haizzt man ez gemainlich Paladiun / Darzu sprach Dyomedes ist ez also vmb daz Paladium
Referenzkorpus Frühneuhochdeutsch 1.0.1 (https://linguistics.rub.de/ref/) 20
F131: Das Buch von Troja von Hans Mair Modernisierter Lesetext
alz du sprihst / so ist all vnser arbait vmbsunst / da anttwurt im anthenor / Nu ist vnser verziehen bizher anders vmb
nihtun gewesen / dann vmb die sach / Aber ich haun bizher getedingt / mit dem Priester / der ez behut / daz er mir
daz Paladium haimlich geb / von dem hat Eneas / vnd ich nu / ain gancz triuen / daz er vns geben wil / vmb ain grozz
summ golds / die wir im verhaizzen haund / So sei wir dez gewizz / on zweifel / alz bald ez vns wirt / daz wir iv s dann
sendend / so wirt dann sicher uolbraht iver will / also nam ain end ir Rat / da sprach aber zu in anthenor Lieben hern /
daz vnser rat / iht arkwonig sei / so wil ich gaun zu den kung Priamus / vnd wil mit im / mit gestiften worten reden / ich
hab mit ju vnd ir mit mir geret / vmb ain genant summ gelcz / die ir uon im / vnd seinen burgern haben wellend / Vnd
also namend si vrlaub von anander / vnd er gieng zu dem kung / Daz xxviiij buch sagt uon den beravben und erstoren
Troy und penamus tod vnd von hecuba 7 bolizena seins weibs vnd tohter tod Alz nu Vlixes vnd diomedes komend zu den
kriechen / da sagt der verrater anthenor / dem kung Priamus daz er daz folk besant / zu ainer sprauch / da die komend /
da sagt er in mit seinen listigen worten / daz mit den kriechen geret war / daz man den frid besteten solt / vnd daz man
in geben solt zwainzig tusend mark golds vnd alz uil silbers / hundert tusend mess korns / vnd da ward geordet vnder in
daz man daz zesamen bringen solt uf ainen genanten tag In der zeit gieng anthenor zu dem priester der dez Paladium
pflag / der hiez Thoans / bey der still der naht / und nam mit im uil golds vnd bot daz dem Priester / daz er im geb daz
Paladium / vnd da si also baid warnd in ainer gehaim / da sprach anthenor zu im / sich daz grozz gut / da maht du / vnd
dein weib / vnd all dein erben allzeit uon / in grozzen reichtum leben daz nim zu dir / vnd gib mir daz Paladium / dez
du hutest / vnd daz ich daz / mug hinuss tragen / wann ez mag niemand / innan werden / daz uon vns baiden beschiht /
Sicherlich alz du begerst vermeiden den laumden der uon Troy / also tun auch ich / Ich wolt er sterben ee daz ich wolt /
daz die uon Troy gewar wurden / daz ich der sach / ain helffer / oder ain vrsach war / Ich main auch ist daz du mir daz
Paladium geist ze stund schiken / dem kung Vlixes / zemal in ainer gehaim / vnd wann man innan wirt / daz er s hat /
so geit man im die schuld allain / vnd spriht man / er hab ez us dem tempel gestolen so werd wir ledig gesagt uon aller
schuld / Nu waz der priester Thoans / daz merer tail der naht dawider / aber zu dem lesten / ward er gefangen / mit dem
grozzen gold / vnd gab im williclich daz Paladiun / daz trug anthenor alzbald us den tempel vnd sant ez bey der naht zu
den kriechen vnd hiez ez haimlich anttwurten dem kung Vlixes / DArnach kom ain gemainiu red / daz Vlixes mit seinen
listen het verstolen daz Paladiun Aber o ir gotter / dauon daz der Priester Thoans / im erwalt sein stat ze verraten / ee daz
er wolt daz gold verliesen / welher plinder mag dann sicher gesein / so man die zu solhen sachen bringt / mit dem gold /
die da hailig solten sein / Sicher alz die alten gesprochen haund / daz in den priestern / div sund der geitikait hat gestekt
ir wurczeln / vnd div bos begird ir mark / Ez mag kain ding so bos nit gesein / die bosen Priester / uon dem schein dez
golds / nit werdent geplent / Si sind ain tempel der geitikait / vnd der bosen gelust ain hilff / Da nu die von Troy / daz
gold vnd daz silber zesamen brahten / vnd auch daz korn / do legt man ez in den tempel der gottin Minerua do gefiel in
wol / daz si dem got apollo solten bringen ain erlich opfer / mit uil ertoter fich Vnd da man div legt uf den alter / vnd
da man si solt verbrennen da geschachend zway grozziu zaichen / Daz erst waz / daz man darzu kein fiur moht enzunden
/ daz ander waz daz ander zaichen / vnd wunder waz / da div fich berait warnd uf den alter zu verprennen / da kom ain
adler fliegen / in den luften / vnd kom herab / mit ainen geschray / vnd nam daz inner der fich / in sein klau / vnd furt /
die in der kriechen schiff / dez ersrakent / die uon Troy zemal ser / uon dem daz in irer angesiht waz beschachen / vnd
haten daz fur ain zaichen / ains grozzen wunders / vnd mainten bey dem ersten zaichen daz die gotter wernd / erzurnet
wider si / vnd uon den baiden zaichen waz si betuten / heten si Cassandra / dez kungs tohter Rat / waz ez baidiu moht
betuten DJu sprach / daz der got apollo / war erzurnet / dauon daz mensch
F131-03r,36 lich plut darinn ward vergozzen / wann achill darinn erslagen ward / darunb ist notdurft / daz ir get
zu achilles grab / vnd da enzundet / ain lieht / mit dem so maht ir ain fiur da mit man daz opfer verbrent / zu dem andern
zaichen sprach Cassandra zu den von Troy / daz div stat / on zweifel war verraten / den kriechen / Da sprach Calcas der
priester Calcas der da waz bey den kriechen der sprach daz div zaichen betuten / daz div stat solt gewunnen werden in
kurczer zeit / da riet Calcas / vnd der Priester Crisis den kriechen / daz si dem got appollo ir opfer geb-nd / daz taten si
alz bald / Darnach riet in der Priester Crisia / daz si solten machen / ain grozz erin Ross / darinn tusend Ritter mohten
gesein / vnd daz sol gemaht / werden alz ich haizz / wann daz ist der will aller gotter / vnd daz Ross / sol gemaht werden
/ mit der kunst dez maisters apij / vnd alz daz Ross berait ward so sol man pitten den kung Priamus / daz er daz Ross /
nem in die stat in der er der gottin Pallas wann ir der gottin daz gelobt habt ze geb-n / also ward daz Ross berait DJe
kung die da kom warnd / ze hilff dem kung Priamus / da die vernamend / die snoden teding / die der kung mit den
kriechen getaun het / die schiedend all dannan mit den iren / der kung philimenis / der da gen Troy kom waz / mit zway
tusend Rittern / der schied / dannan mit zway hundert / vnd . L . mit den Junkfrawen / vnd dem leichnam der kungin
Panthasilea / der warnd gewesen tusend / der belaib nit / dann . xl . vnd zugend haim ze land AN dem andern tag / do
gieng der kung Priamus mit den seinen / vnd mit den hailgtun us der stat / da man den frid mit aiden bestaten solt /
nach dem alz in anthenor gemaht het / Doch west der kung Priamus die falschait nit / Da swur zu dem ersten den frid
der kung Diomedes / getriulich ze halten / alz in gemaht het anthenor / Do nu die kriechen hinnach den frid brahend
/ da mainten si nit / mainaid ze sein / dauon wann si heten mit anthenor an gelegt daz er in die stat solt verraten / vnd
doch uor / den luten / den frid machen / aber ez ist ain sprich
F131-03r,37 wort / der listiclich swert / der wirt auch listiclich mainaid / Darnach swurend den frid / all fursten
vnd hern der kriechen / Darnach swur auch der kung Priamus / vnd alz sein folk uon Troy / nit listiclich / nach mit
Referenzkorpus Frühneuhochdeutsch 1.0.1 (https://linguistics.rub.de/ref/) 21
F131: Das Buch von Troja von Hans Mair Modernisierter Lesetext
kainen bosen fursacz / mer mit ganczen guten willen / wann er maint / daz ez war on allez ubel / vnd gab da den kungen
uon kriechen helenan / die kungin / vnd bat si getriulich / daz man ir kain laid nit tat / NV wolten die kriechen /
volbringen mit verdakten worten ir bosshait / vnd baten den kung Priamun / daz er daz Erin ross / daz si gemaht heten
/ in der er der gottin Pallas / daz siv in genedigen war an jrer haimvart / nem / in die stat / vnd ez hiezz setzen fur den
tempel der gottin Minerua / daz damit diu gottin Pallas versunet wurd / vmb daz / daz ir daz Palladium / waz verstolen
uss den tempel / vnd daz si dauon mit iren schiffen / vor dez mers vngeluk / wol mohten haim ze land kom Zu den
worten anttwurt der kung nit / do sprach Eneas / vnd anthenor daz er ez billich tun solt / wann ain solich clainat war ain
ewigiu ge
F131-03v,01 zierd der stat / do tet der kung / daz im die zwen felschlich rieten Jn den tagen / namend die kriechen
/ daz gold / vnd daz silber / vnd daz korn daz in der kung Priamus geben must / vnd truged ez in jriu scheff Do komend
si all zesamen / mit andehtigen mut / vnd mit iren Priestern / vnd zugend daz Ross / biz zu der Porten der stat / Nu waz
daz tor nit alz hoch / noch alz weit / daz ez hinein moht / dauon must man der Mur ain tail ab brechen / vnd also furten
si daz Ross mit grozzen frauden in die stat / vnd daz namend die burger / mit grozzen frauden Ez ist aber nit Niu / daz
offt im grozzen frauden / an dem end kom ain grozz laid / Wann / si in daz Ross / getaun heten ainen der hiezz symon
mit tusend Rittern / vnd wann den duht / daz die uon Troy wernd entslauffen so solt er in hieuss ain zaichen geben / mit
ainen fiur / da mit so wolten si lauffen in die stat / vnd daz folk ze tod slachen / Vnd an denselben tag santen si zu dem
kung Priamo / daz si wolten varen zu dem Castell Thenodo / da solt er in hainlich hin schiken / die kungin helenan / vnd
also furn si uf dem Mer hindan / daz sachend / die uon Troy / dez wurden si zemal fro / vnd alz si komend gen Thenodo
/ da warnd si mit grozzen frauden biz an die naht / Da hiezz man sich / daz folk allez wappen / vnd hubend sih in ainer
grozz still / zu der stat / do nu symon / der in den Ross waz vernam / daz daz folk / in der stat / waz allez slauffend / do
gieng er uss dem Ross / da gab er den kriechen / ain zaichen mit dem fiur / die komend ze stund / uber die Mur in die
stat / zu den luffend / die da warnd in dem Ross / vnd luffend / da uber die uon Troy / die da mainten sicher slauffen
/ in iren husern / vnd stiezzent in div fraufelichen uf / vnd ward da niemands geschont / si erstauchend si all / man /
vnd weib / jung vnd alt / vnd namend da allen iren reichtum Also ee daz ez tag wurd / da warnd / ir mer dann zwainzig
tusend erslagen Si luffend auch in die tempel der gotter vnd namend / daruss / allez daz si funden Da ward ain grozz
iemerlich geschrai / uon den folk / daz man also ze tod slug / vnd alz der kung hort / daz cleglich geschrai / da uerstund
er ze stund / daz er war verraten / uon anthenor / vnd Enea / vnd stund uf uon den / bett / mit mangen haizzen zaucher
/ vnd gieng uss seinen Sal / in den tempel apollo / der da waz in seinen Palast / vnd het kainen gedingen mer ze leben
/ vnd daz er bald / uon seinen feinden must sterben / vnd naigt sich also fur den alter / Da floch sein tohter Cassandra
/ alz ain vnsinnigiu / in den tempel / der gottin Minerua / vnd clagt da cleglich / den tod aller jrer frund / Die andern
frawen belibend in dem Palast / mit grozzen wainen / vnd laid / Alz do der tag erlucht / do komend in den Palast Yilion /
die kriechen / vnd mit in die verrater irs lands Anthenor / vnd Eneas / vnd slugend da ze tod / alle die si da funden / do
gieng Pirrus in den tempel / dez gocz apollo / da der kung Priamus beiten waz seins tods / do loff er in an / mit erzukten
swert / vnd slug in ze tod / uor der angesiht der bosen verreter / die in dar gefurt heten / Also hub sich ze fliechen / div
kungin hecuba / vnd ir tohter Polixena / vnd westend nit wahin / vnd also begeget in Eneas / do sprach zu im hecuba /
mit grozzen zorn / vnd laid O du boser schalk vnd verrater / wie maht du ymmer / alz hert / vnd alz bos gesein Daz du
der Furer / vnd glaiter bist gewesen / die deinen hern den kung Priamun / haund erslagen von dem du souil wird vnd
er / offt haust enpfangen vnd haust den / in den tod geben den du billich / soltist haben beschirmet / vnd behut / vnd
haust verraten daz land / vnd die stat / da du inn geborn bist / vnd da du so gar erlich inn bist gehalten / uil zeit / vnd
sihst die stat nu iemerlich erstorn / vnd wil dich bosen verreter / daz nit erbarmen / Erbarem sich doch dein boser mut /
uber mein arem tohter Polixenan / vnd uber sich ir mit deinen bosen augen Vnd daz dir doch vnder / alz uil grozzen ubel
/ daz du begangen haust dicz klain gut / werd zu gezelt / daz siv beleib bey dem leben / oder daz siv nit gefurt werd uon
den kriechen / oder daz siv nit iemerlich von in werd ertot / Zu den worten der kungin hecuba / ward bewegt Eneas /
vnd nam zu im Polixenan / vnd behielt si an ain haimlich stat / do kom Thelamonius ayax in den tempel Minerue / vnd
fand darinn hectors weib andromatan / vnd dez kungs Priamus tohter Cassandra / und furt si mit im heruss / Da vand
Menelaus / in dem Palast / die kungin helenan die furt er frolich mit im / Da warnd die kriechen vest an jrer hertikait
vnd hiezzend den Palast / uon grund erstorn / vnd hiezzend fiur ab vmb vnd vmb / in die stat stossen / Dauon ward ain
grozzer rauch / in dem land Da fiel manig hocher Palast / uss genom / der verrater huser / vnd irer frund / den man
zaichen het geben / div belibend vnerstort / DO hiezz der kung agamenon / all fursten / vnd hern kom / in dem tempel
Minerue / vnd legt in da zwu sach fur / diu erst waz / ob man den uon den si die stat gewunnen heten / solt triu halten /
oder nit / Daz ander / wie man sich halten solt / mit dem grozzen gut / vnd reichtum / daz in der stat genom war / da
waz ir aller anttwurt daz man den zway verretern Eneas vnd anthenor / halten solt / waz man in het verhaizzen / wann
si uon in wernd worden herren / der stat / Vnd allez daz gut / daz da gewunnen war / daz solt gemainlich getailt werden
/ ainen ieglichen nach seiner manhait / vnd nach den / vnd er war / Darzu sprach Thelamonius ayax / daz helena / uon
der wegen / den kriechen lang zeit / alz uil ubels ist beschachen / schuldig war / dez tods Dem rat volgten uil der kung
uon kriechen / da moht si kaum beschirmen der kung agamenon / vnd Menelaus / Darzu halff in der kung Vlixes der
mit seiner weisen red / die kung vnderweiset / daz ez in allen gefiel Daz div kungin helena bey dem leben belaib Do bat
der kung agamenon die fursten vnd herren / daz si im gebend Cassandran / dez kungs Priamus tohter zu seinen lon / daz
Referenzkorpus Frühneuhochdeutsch 1.0.1 (https://linguistics.rub.de/ref/) 22
F131: Das Buch von Troja von Hans Mair Modernisierter Lesetext
taten si williclich / Nu waz daz gesprech dannoch nit us / do kom zu in Eneas / vnd anthenor / vnd sagten den kungen /
wie daz andromata hectors weib / vnd helenus Priamus sun / all zeit haten die uon Troy widerraten daz si nit kriegten /
mit den kriechen / vnd daz auch uon iren rat achilles erlich ward begraben / Darunb baten si / daz man si ledig liezz uon
den fanknuss / daz beschach auch / Da bat helenus / vmb zwen hectors sun / vnd andromata vmb dieselben zwen ir sun
/ alz ain vetter / vmb sein frund / vnd alz ain Muter vmb jriu kind / da liezzend si die kung auch ledig / die het Pirrus
gefangen / vnd bat doch uast fur si / vnd wolt si doch zu den ersten ertot haben / EZ hiezzend auch die kung / daz man
all frawen / die dannoch lebendig warnd beliben / ledig liezz / vnd daz si mohten / da beleiben oder anderswa hin gaun
/ nach iren willen / darnach wurden si ze rat / daz si uon Troy wolten schaiden / da ward daz vnwitter uf den mer / alz
grozz / daz man in ainen ganczen Monad / nit moht geuarn / da fragte si iren Priester Calcas / waz daz betut / daz daz
mer alz lang zeit war betrubt / Der sprach / daz war darunb / daz achilles sel / noch nit gnug war getaun / der erslagen war
in dem tenpel apollo / vnd man must den gottern opfern / die uon der er seinen tod genom hat / vnd daz war Polixena /
div noch lebendig war da hiez Pirrus aigenlich eruarn / wie ez lag vmb Polixenan / uon der wegen sein vater achill- / war
erslagen / wann man wol west / daz siv nit waz tod / noch gefangen / Darunb fragt der kung agamenon / den verrater wa
Polixena war / vnd da sprach er daz er darunb nit wisset / aber da er sach daz man in dar
F131-03v,02 in schuldigt / da tet er / alz ain sun aller bosshait / vnd daz er all sein verretenschafft moht volbringen
/ vnd tet darzu ettwimengen tag allen seinen fleizz / biz er erfur / daz div edel / vnd schon Polixena / lag verborgen / zu
vnderst / in ainen alten turen / Do gieng er zu dem turen / vnd zoch / die edeln / vnschuldigen / magt / frafelich / mit
seiner hand uss den turen / vnd braht si gefangen / fur den kung agamenon / Da schikt die junkfrawen agamenon dem
Pirro / der furt si ze stund uf seins vaters grab / vnd da ze toten / Alz man nu die edeln Magt Polixenan furt ze opfern
/ da luffend zu uil kung / fursten hern / vnd gemainlich allez folk / vnd clagten all geleich / daz man alz gar ain Edel
wolgeborn schon magt / toten solt / on all schuld si haten si auch gern / vnd wol mit gwalt genom / von seinen handen /
dann daz si forhten / nach dem alz Calcas sprach si mohten nit haim ze land kom / dieweil vnd Polixena lebt / Vnd do
div edel magt stund vor achilles grab / do entschuldet siv sich / seins tod / mit diemutigen worten / vnd sprach / daz ir
sein tod zemal laid war / Siv sprach auch lieben hern / kung / fursten / Ritter vnd kneht / laund iuch erbarmen / mich
vnschuldigen Junkfrawen / div da tot sol werden / on all schuld vnd wider all gerehtikait / Nit daz ich den tod furht /
wann mir daz leben herter war dann der tod / Ee daz ich wolt / mein Junkfrawlich er vnd meinen Magtum / verliesen
/ vnd all mein luterkait mit ainen der leiht minner edel war dann ich / daz ich mein adel mit dem solt swachen / vnd
sunderlich / uon den / die mir vater / vnd bruder haund erslagen darunb ist mir lieber / in meinen vaterland sterben /
dann daz ich varen must / in fromdiu land / vnd da uil langer zeit ze haben Darunb bitt ich daz der tod kom / dez ich
bin frolichen wunschen / wann ich mein junkfrawlichen magtum / den gottern / gern wil uf opfern / Vnd da siv nit mer
rett / da slug si Pirrus vor seins vaters grab ze tod / daz ez an sach ir Muter hecuba / vnd er bestraich daz grab / mit dem
junkfraulichen plut . Alz da hecuba sach ir tohter uor ir toten / vor grozzen laid kom si von allen iren sinnen / daz si kain
vernunft nit het dann alz ain ander tier / vnd loff vmb in der stat vnd warff / vnd slug / die kriechen / vnd baizz reht alz
ain hund / do hiezz man si vahen / vnd schikt si in ain Jnseln / div lag nach bey / Troy div hiezz aluden / vnd hiezzent si
da verstainen / vnd machten ir ain eng grab / mit grozzer gezierd / daz man noch hiut da findet / vnd ward div stat da
siv begraben ist gehaizzet locus infestus / also haizzt ez auch noch Da nu div stat Troy also erstort waz / vnd ir burger
beraubt vnd erslagen warnd / da mohten dannoch die kriechen vor vngewiter / nit dannan kom Da tet Thelamonius ayax
vor dem kung agamenon / vnd uor andern fursten / uil grozzer clag / uf den kung Vlixen / vnd sprach / daz an dem tail /
dez gucz Vnd dez raubs / den man het genom / in der stat / daz solt getailt werden nach dem vnd ain yeglicher wirdig
war / vnd nach dem / vnd er ez auch verdient het / aber daz ist nit beschachen an dem Paladiun do daz geben ist Vlixe
der ist dez nit wirdig / vnd ich sol dez nit haben / vnd bin dez doch uil wirdiger / wann ich / mit meiner manhait /
vnd mit grozzen arbaiten der kriechen folk / offt haun getrost / mit kost / so si grozzen kummer musten haben geliten
/ Wann mit meiner manhait erslug ich den kung / Philimesten / der da bey im het Pollidorun dez kungs Priamus sun /
mit ainen grozzen schacz / uon gold / vnd von silber / Derselb Pollidorus auch uon mir ward erslagen / vnd braht dazselb
gut allez her zu den kriechen / dauon si bizher sind reich gewesen Ez ward auch uon mir erslagen der kung uon Lirissa /
vnd mit meinen manhait / ward auch den kriechen dazselb land / allez vndertenig / vnd uil ander kunkreich haun ich in
gemaht vndertaun / vnd war ich allain nit gewesen / ez must dicz folk offt grozzen hunger haben geliten / Vil mer haun
ich begangen / mit meiner manlichen hand daz wil ich lauzzen beleiben So ist Vlixes / aller manlichen Ritterschafft /
beraubt / dann allain / daz er sich mit seinen worten / den luten kan erzaigen vnd mit falschen worten sich fur bringen /
vnd spriht / daz wir uon im herren siend worden diser stat / Daz ist nit kom von seiner manhait / dann allain von seinen
falschen worten / vnd uon seiner verratenschaft / dauon wir ewig schand haben mussend ze kriechen / wann wir die uon
Troy betwungen solten haben mit gewalt / so habend wir si zwungen mit falsch vnd mit bosshait Alz do Thelamonius
tet ain end / seiner red / do anttwurt im Vlixes / vnd sprach Jch haun der uon Troy folk / mit manhait / vnd mit meinen
weisen sinn vberwunden / vnd war ich allain nit gewesen / so moht noch div stat sein / in aller irer wird / vnd er / vnd
ir burger wernd noch / in irer maht / Sicher herr Thelamon / daz Paladiun ist nit gewunnen / uon deiner kraft / mer ez
haben die kriechen uon meiner weisshait Ez habend die uon Troy nie gewisset / waz kraft leg / an den Palladium / biz
daz ich ez mit meinen sinn eruarn haun / daz div stat nit moht gewunnen werden / alz lang / vnd ez in der stat war / vnd
darzu tet ich meinen fleizz / vnd arbait alz lang / biz ich ez heruss braht dauon / wir sind worden hern der stat / Also
Referenzkorpus Frühneuhochdeutsch 1.0.1 (https://linguistics.rub.de/ref/) 23
F131: Das Buch von Troja von Hans Mair Modernisierter Lesetext
taten si baid uil grozzer red wider anander / dauon si offenlich anander feind wurden / do ward ez also gerett / daz man
darunb ain reht sprechen solt / welher / vnder in zwaien / daz Paladiun haben solt / Da ward ertailt uon agamenon / vnd
Menelao / daz ez solt haben Vlixes / vnd waz daz leiht div sach / daz Vlixes mit seiner red het gemaht / daz helena / bey
den leben belaib / NVo ward Thelamonius laidig / vmb daz Paladiun daz im daz aga
F131-03v,03 menon / vnd Menelaus ab ertailt heten / vnd daz doch all ander kung vnd fursten sprachend / daz ez
Thelamonius uon reht haben solt dauon gewan er ainen bosen mut / wider si baid / vnd sprach daz er furbaz ir totlicher
feind sein wolt / dauon musten sich die zwen bruder / vnd Vlixes uast vor im behuten / Do nu der tag ain end het / vnd
div naht an gieng da ward Thelamonius / dez nahcz / in seinen bett / ermordet / da ward ain grozz geschrai in dem her
vnd waz in allen zemal laid / vnd gab man vast die schuld / agamenon Menelao / vnd Vlixe / Nu hat Pirrus The
F131-03v,04 lamoniun sunderlich lieb vnd rett vast zu den sachen / dauon forht Vlixes seins lebens / vnd fur
haimlich uf dem Mer uon dannan / vnd liezz daz Paladium seinen frund Dyomedes / da nam Pirrus den leichnam The
F131-03v,05 lamonij / vnd hiezz den prennen zu Puluer / vnd machet daz in ain guldin vass / vnd schikt ez haim
in sein land / da warnd ettlich kung / die legten Pirro zu / vnd ettlich agameno / vnd Menelao / also musten si sich
/ baidenthalb / voranander bewaren . Da wolt anthenor seiner verratenschafft / ainen steten frid machen / vnd lud all
fursten / vnd hern der kriechen zu ainer wirtschafft vnd gab den uil kostlicher essen / vnd darzu uil schoner present / Da
gewunnen die kriechen ainen bosen / willen wider Enean / vnd sprachend / daz er seinen aid / vnd sein triu erbrochen
het / dauon daz er verborgen het Polixenan div da den tod het verschult / vnd wurden da ze rat / daz man in Ewiclich
solt schiken uon Troy / vnd da er nit moht iren gebot widersprechen da bat er si / daz si im gebend / div zwainzig scheff /
mit den Paris waz gefarn gen kriechen / vnd wann si bedorften daz man si mahti daz si im gebend ain zeit / darinn er si
moht gemachen / also gabend si im zil zwen Monad / IN der zeit berait im eneas / ettwimanig scheff / vnd fur willi
Referenzkorpus Frühneuhochdeutsch 1.0.1 (https://linguistics.rub.de/ref/) 24